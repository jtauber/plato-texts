<!DOCTYPE html>
<html lang="grc">
  <head>
    <title>Phaedo | Plato</title>
    <meta charset="utf-8">
    <link href="default.css" rel="stylesheet">
    
  </head>
  <body class="default">
    <div class="container">
      
  <nav>&#x2191; <a href="./">Plato</a></nav>

  <div class="work">
  <h1 lang="en">Phaedo</h1>

  
    <div class="speech">
  <span class="ref">001</span>
  <h2 class="speaker">
    <span class='stephanus'>57a</span> ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;αὐτός, ὦ Φαίδων , παρεγένου Σωκράτει ἐκείνῃ τῇ ἡμέρᾳ ᾗ τὸ φάρμακον ἔπιεν ἐν τῷ δεσμωτηρίῳ, ἢ ἄλλου του ἤκουσας;
</div>
    
  
</div>
  
    <div class="speech">
  <span class="ref">002</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;αὐτός, ὦ Ἐχέκρατες .
</div>
    
  
</div>
  
    <div class="speech">
  <span class="ref">003</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;τί οὖν δή ἐστιν ἅττα εἶπεν ὁ ἀνὴρ πρὸ τοῦ θανάτου;
</div>
    
  
    
    <div class="sentence">
  <span class="ref">02</span>&nbsp;καὶ πῶς ἐτελεύτα;
</div>
    
  
    
    <div class="sentence">
  <span class="ref">03</span>&nbsp;ἡδέως γὰρ ἂν ἐγὼ ἀκούσαιμι.
</div>
    
  
    
    <div class="sentence">
  <span class="ref">04</span>&nbsp;καὶ γὰρ οὔτε <del>τῶν πολιτῶν</del> Φλειασίων οὐδεὶς πάνυ τι ἐπιχωριάζει τὰ νῦν Ἀθήναζε , οὔτε τις ξένος ἀφῖκται χρόνου συχνοῦ <span class='stephanus'>57b</span> ἐκεῖθεν ὅστις ἂν ἡμῖν σαφές τι ἀγγεῖλαι οἷός τ’ ἦν περὶ τούτων, πλήν γε δὴ ὅτι φάρμακον πιὼν ἀποθάνοι: τῶν δὲ ἄλλων οὐδὲν εἶχεν φράζειν.
</div>
    
  
</div>
  
    <div class="speech">
  <span class="ref">004</span>
  <h2 class="speaker">
    <span class='stephanus'>58a</span> ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;οὐδὲ τὰ περὶ τῆς δίκης ἄρα ἐπύθεσθε ὃν τρόπον ἐγένετο;
</div>
    
  
</div>
  
    <div class="speech">
  <span class="ref">005</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;ναί, ταῦτα μὲν ἡμῖν ἤγγειλέ τις, καὶ ἐθαυμάζομέν γε ὅτι πάλαι γενομένης αὐτῆς πολλῷ ὕστερον φαίνεται ἀποθανών.
</div>
    
  
    
    <div class="sentence">
  <span class="ref">02</span>&nbsp;τί οὖν ἦν τοῦτο, ὦ Φαίδων ;
</div>
    
  
</div>
  
    <div class="speech">
  <span class="ref">006</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;τύχη τις αὐτῷ, ὦ Ἐχέκρατες , συνέβη: ἔτυχεν γὰρ τῇ προτεραίᾳ τῆς δίκης ἡ πρύμνα ἐστεμμένη τοῦ πλοίου ὃ εἰς Δῆλον Ἀθηναῖοι πέμπουσιν.
</div>
    
  
</div>
  
    <div class="speech">
  <span class="ref">007</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;τοῦτο δὲ δὴ τί ἐστιν;
</div>
    
  
</div>
  
    <div class="speech">
  <span class="ref">008</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;τοῦτ’ ἔστι τὸ πλοῖον, ὥς φασιν Ἀθηναῖοι , ἐν ᾧ Θησεύς ποτε εἰς Κρήτην τοὺς <q>δὶς ἑπτὰ</q> ἐκείνους ᾤχετο <span class='stephanus'>58b</span> ἄγων καὶ ἔσωσέ τε καὶ αὐτὸς ἐσώθη.
</div>
    
  
    
    <div class="sentence">
  <span class="ref">02</span>&nbsp;τῷ οὖν Ἀπόλλωνι ηὔξαντο ὡς λέγεται τότε, εἰ σωθεῖεν, ἑκάστου ἔτους θεωρίαν ἀπάξειν εἰς Δῆλον : ἣν δὴ ἀεὶ καὶ νῦν ἔτι ἐξ ἐκείνου κατ’ ἐνιαυτὸν τῷ θεῷ πέμπουσιν.
</div>
    
  
    
    <div class="sentence">
  <span class="ref">03</span>&nbsp;ἐπειδὰν οὖν ἄρξωνται τῆς θεωρίας, νόμος ἐστὶν αὐτοῖς ἐν τῷ χρόνῳ τούτῳ καθαρεύειν τὴν πόλιν καὶ δημοσίᾳ μηδένα ἀποκτεινύναι, πρὶν ἂν εἰς Δῆλόν τε ἀφίκηται τὸ πλοῖον καὶ πάλιν δεῦρο: τοῦτο δ’ ἐνίοτε ἐν πολλῷ χρόνῳ γίγνεται, ὅταν τύχωσιν ἄνεμοι ἀπολαβόντες <span class='stephanus'>58c</span> αὐτούς.
</div>
    
  
    
    <div class="sentence">
  <span class="ref">04</span>&nbsp;ἀρχὴ δ’ ἐστὶ τῆς θεωρίας ἐπειδὰν ὁ ἱερεὺς τοῦ Ἀπόλλωνος στέψῃ τὴν πρύμναν τοῦ πλοίου: τοῦτο δ’ ἔτυχεν, ὥσπερ λέγω, τῇ προτεραίᾳ τῆς δίκης γεγονός.
</div>
    
  
    
    <div class="sentence">
  <span class="ref">05</span>&nbsp;διὰ ταῦτα καὶ πολὺς χρόνος ἐγένετο τῷ Σωκράτει ἐν τῷ δεσμωτηρίῳ ὁ μεταξὺ τῆς δίκης τε καὶ τοῦ θανάτου.
</div>
    
  
</div>
  
    <div class="speech">
  <span class="ref">009</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;τί δὲ δὴ τὰ περὶ αὐτὸν τὸν θάνατον, ὦ Φαίδων ;
</div>
    
  
    
    <div class="sentence">
  <span class="ref">02</span>&nbsp;τί ἦν τὰ λεχθέντα καὶ πραχθέντα, καὶ τίνες οἱ παραγενόμενοι τῶν ἐπιτηδείων τῷ ἀνδρί;
</div>
    
  
    
    <div class="sentence">
  <span class="ref">03</span>&nbsp;ἢ οὐκ εἴων οἱ ἄρχοντες παρεῖναι, ἀλλ’ ἔρημος ἐτελεύτα φίλων;
</div>
    
  
</div>
  
    <div class="speech">
  <span class="ref">010</span>
  <h2 class="speaker">
    <span class='stephanus'>58d</span> ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;οὐδαμῶς, ἀλλὰ παρῆσάν τινες, καὶ πολλοί γε.
</div>
    
  
</div>
  
    <div class="speech">
  <span class="ref">011</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;ταῦτα δὴ πάντα προθυμήθητι ὡς σαφέστατα ἡμῖν ἀπαγγεῖλαι, εἰ μή τίς σοι ἀσχολία τυγχάνει οὖσα.
</div>
    
  
</div>
  
    <div class="speech">
  <span class="ref">012</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;ἀλλὰ σχολάζω γε καὶ πειράσομαι ὑμῖν διηγήσασθαι: καὶ γὰρ τὸ μεμνῆσθαι Σωκράτους καὶ αὐτὸν λέγοντα καὶ ἄλλου ἀκούοντα ἔμοιγε ἀεὶ πάντων ἥδιστον.
</div>
    
  
</div>
  
    <div class="speech">
  <span class="ref">013</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;ἀλλὰ μήν, ὦ Φαίδων , καὶ τοὺς ἀκουσομένους γε τοιούτους ἑτέρους ἔχεις: ἀλλὰ πειρῶ ὡς ἂν δύνῃ ἀκριβέστατα διεξελθεῖν πάντα.
</div>
    
  
</div>
  
    <div class="speech">
  <span class="ref">014</span>
  <h2 class="speaker">
    <span class='stephanus'>58e</span> ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;καὶ μὴν ἔγωγε θαυμάσια ἔπαθον παραγενόμενος.
</div>
    
  
    
    <div class="sentence">
  <span class="ref">02</span>&nbsp;οὔτε γὰρ ὡς θανάτῳ παρόντα με ἀνδρὸς ἐπιτηδείου ἔλεος εἰσῄει: εὐδαίμων γάρ μοι ἁνὴρ ἐφαίνετο, ὦ Ἐχέκρατες , καὶ τοῦ τρόπου καὶ τῶν λόγων, ὡς ἀδεῶς καὶ γενναίως ἐτελεύτα, ὥστε μοι ἐκεῖνον παρίστασθαι μηδ’ εἰς Ἅιδου ἰόντα ἄνευ θείας μοίρας ἰέναι, ἀλλὰ καὶ ἐκεῖσε ἀφικόμενον εὖ πράξειν <span class='stephanus'>59a</span> εἴπερ τις πώποτε καὶ ἄλλος.
</div>
    
  
</div>
  
    <div class="speech">
  <span class="ref">015</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;διὰ δὴ ταῦτα οὐδὲν πάνυ μοι ἐλεινὸν εἰσῄει, ὡς εἰκὸς ἂν δόξειεν εἶναι παρόντι πένθει, οὔτε αὖ ἡδονὴ ὡς ἐν φιλοσοφίᾳ ἡμῶν ὄντων ὥσπερ εἰώθεμεν —
</div>
    
  
    
    <div class="sentence">
  <span class="ref">02</span>&nbsp;καὶ γὰρ οἱ λόγοι τοιοῦτοί τινες ἦσαν —
</div>
    
  
    
    <div class="sentence">
  <span class="ref">03</span>&nbsp;ἀλλ᾽ ἀτεχνῶς ἄτοπόν τί μοι πάθος παρῆν καί τις ἀήθης κρᾶσις ἀπό τε τῆς ἡδονῆς συγκεκραμένη ὁμοῦ καὶ ἀπὸ τῆς λύπης, ἐνθυμουμένῳ ὅτι αὐτίκα ἐκεῖνος ἔμελλε τελευτᾶν.
</div>
    
  
    
    <div class="sentence">
  <span class="ref">04</span>&nbsp;καὶ πάντες οἱ παρόντες σχεδόν τι οὕτω διεκείμεθα, τοτὲ μὲν γελῶντες, ἐνίοτε δὲ δακρύοντες, εἷς δὲ ἡμῶν καὶ διαφερόντως, Ἀπολλόδωρος —
</div>
    
  
    
    <div class="sentence">
  <span class="ref">05</span>&nbsp;<span class='stephanus'>59b</span> οἶσθα γάρ που τὸν ἄνδρα καὶ τὸν τρόπον αὐτοῦ.
</div>
    
  
</div>
  
    <div class="speech">
  <span class="ref">016</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;πῶς γὰρ οὔ;
</div>
    
  
</div>
  
    <div class="speech">
  <span class="ref">017</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;ἐκεῖνός τε τοίνυν παντάπασιν οὕτως εἶχεν, καὶ αὐτὸς ἔγωγε ἐτεταράγμην καὶ οἱ ἄλλοι.
</div>
    
  
</div>
  
    <div class="speech">
  <span class="ref">018</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;ἔτυχον δέ, ὦ Φαίδων , τίνες παραγενόμενοι;
</div>
    
  
</div>
  
    <div class="speech">
  <span class="ref">019</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;οὗτός τε δὴ ὁ Ἀπολλόδωρος τῶν ἐπιχωρίων παρῆν καὶ Κριτόβουλος καὶ ὁ πατὴρ αὐτοῦ καὶ ἔτι Ἑρμογένης καὶ Ἐπιγένης καὶ Αἰσχίνης καὶ Ἀντισθένης : ἦν δὲ καὶ Κτήσιππος ὁ Παιανιεὺς καὶ Μενέξενος καὶ ἄλλοι τινὲς τῶν ἐπιχωρίων.
</div>
    
  
    
    <div class="sentence">
  <span class="ref">02</span>&nbsp;Πλάτων δὲ οἶμαι ἠσθένει.
</div>
    
  
</div>
  
    <div class="speech">
  <span class="ref">020</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;ξένοι δέ τινες παρῆσαν;
</div>
    
  
</div>
  
    <div class="speech">
  <span class="ref">021</span>
  <h2 class="speaker">
    <span class='stephanus'>59c</span> ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;ναί, Σιμμίας τέ γε ὁ Θηβαῖος καὶ Κέβης καὶ Φαιδώνδης καὶ Μεγαρόθεν Εὐκλείδης τε καὶ Τερψίων .
</div>
    
  
</div>
  
    <div class="speech">
  <span class="ref">022</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;τί δέ;
</div>
    
  
    
    <div class="sentence">
  <span class="ref">02</span>&nbsp;Ἀρίστιππος καὶ Κλεόμβροτος παρεγένοντο;
</div>
    
  
</div>
  
    <div class="speech">
  <span class="ref">023</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;οὐ δῆτα: ἐν Αἰγίνῃ γὰρ ἐλέγοντο εἶναι.
</div>
    
  
</div>
  
    <div class="speech">
  <span class="ref">024</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;ἄλλος δέ τις παρῆν;
</div>
    
  
</div>
  
    <div class="speech">
  <span class="ref">025</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;σχεδόν τι οἶμαι τούτους παραγενέσθαι.
</div>
    
  
</div>
  
    <div class="speech">
  <span class="ref">026</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;τί οὖν δή;
</div>
    
  
    
    <div class="sentence">
  <span class="ref">02</span>&nbsp;τίνες φῂς ἦσαν οἱ λόγοι;
</div>
    
  
</div>
  
    <div class="speech">
  <span class="ref">027</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;ἐγώ σοι ἐξ ἀρχῆς πάντα πειράσομαι διηγήσασθαι.
</div>
    
  
    
    <div class="sentence">
  <span class="ref">02</span>&nbsp;<span class='stephanus'>59d</span> ἀεὶ γὰρ δὴ καὶ τὰς πρόσθεν ἡμέρας εἰώθεμεν φοιτᾶν καὶ ἐγὼ καὶ οἱ ἄλλοι παρὰ τὸν Σωκράτη , συλλεγόμενοι ἕωθεν εἰς τὸ δικαστήριον ἐν ᾧ καὶ ἡ δίκη ἐγένετο: πλησίον γὰρ ἦν τοῦ δεσμωτηρίου.
</div>
    
  
    
    <div class="sentence">
  <span class="ref">03</span>&nbsp;περιεμένομεν οὖν ἑκάστοτε ἕως ἀνοιχθείη τὸ δεσμωτήριον, διατρίβοντες μετ’ ἀλλήλων, ἀνεῴγετο γὰρ οὐ πρῴ: ἐπειδὴ δὲ ἀνοιχθείη, εἰσῇμεν παρὰ τὸν Σωκράτη καὶ τὰ πολλὰ διημερεύομεν μετ’ αὐτοῦ.
</div>
    
  
    
    <div class="sentence">
  <span class="ref">04</span>&nbsp;καὶ δὴ καὶ τότε πρῳαίτερον συνελέγημεν: τῇ γὰρ προτεραίᾳ <del>ἡμέρᾳ</del> <span class='stephanus'>59e</span> ἐπειδὴ ἐξήλθομεν ἐκ τοῦ δεσμωτηρίου ἑσπέρας, ἐπυθόμεθα ὅτι τὸ πλοῖον ἐκ Δήλου ἀφιγμένον εἴη.
</div>
    
  
    
    <div class="sentence">
  <span class="ref">05</span>&nbsp;παρηγγείλαμεν οὖν ἀλλήλοις ἥκειν ὡς πρῳαίτατα εἰς τὸ εἰωθός.
</div>
    
  
    
    <div class="sentence">
  <span class="ref">06</span>&nbsp;καὶ ἥκομεν καὶ ἡμῖν ἐξελθὼν ὁ θυρωρός, ὅσπερ εἰώθει ὑπακούειν, εἶπεν περιμένειν καὶ μὴ πρότερον παριέναι ἕως ἂν αὐτὸς κελεύσῃ: <q>λύουσι γάρ,</q> ἔφη, <q>οἱ ἕνδεκα Σωκράτη καὶ παραγγέλλουσιν ὅπως ἂν τῇδε τῇ ἡμέρᾳ τελευτᾷ.</q>
</div>
    
  
    
    <div class="sentence">
  <span class="ref">07</span>&nbsp;οὐ πολὺν δ’ οὖν χρόνον ἐπισχὼν ἧκεν καὶ ἐκέλευεν ἡμᾶς εἰσιέναι.
</div>
    
  
    
    <div class="sentence">
  <span class="ref">08</span>&nbsp;εἰσιόντες οὖν <span class='stephanus'>60a</span> κατελαμβάνομεν τὸν μὲν Σωκράτη ἄρτι λελυμένον, τὴν δὲ Ξανθίππην —
</div>
    
  
    
    <div class="sentence">
  <span class="ref">09</span>&nbsp;γιγνώσκεις γάρ —
</div>
    
  
    
    <div class="sentence">
  <span class="ref">10</span>&nbsp;ἔχουσάν τε τὸ παιδίον αὐτοῦ καὶ παρακαθημένην.
</div>
    
  
    
    <div class="sentence">
  <span class="ref">11</span>&nbsp;ὡς οὖν εἶδεν ἡμᾶς ἡ Ξανθίππη , ἀνηυφήμησέ τε καὶ τοιαῦτ’ ἄττα εἶπεν, οἷα δὴ εἰώθασιν αἱ γυναῖκες, ὅτι <q>ὦ Σώκρατες , ὕστατον δή σε προσεροῦσι νῦν οἱ ἐπιτήδειοι καὶ σὺ τούτους.</q>
</div>
    
  
    
    <div class="sentence">
  <span class="ref">12</span>&nbsp;καὶ ὁ Σωκράτης βλέψας εἰς τὸν Κρίτωνα , <q>ὦ Κρίτων ,</q> ἔφη, <q>ἀπαγέτω τις αὐτὴν οἴκαδε.</q>
</div>
    
  
    
    <div class="sentence">
  <span class="ref">13</span>&nbsp;¶ καὶ ἐκείνην μὲν ἀπῆγόν τινες τῶν τοῦ Κρίτωνος βοῶσάν <span class='stephanus'>60b</span> τε καὶ κοπτομένην: ὁ δὲ Σωκράτης ἀνακαθιζόμενος εἰς τὴν κλίνην συνέκαμψέ τε τὸ σκέλος καὶ ἐξέτριψε τῇ χειρί, καὶ τρίβων ἅμα, ὡς ἄτοπον, ἔφη, ὦ ἄνδρες, ἔοικέ τι εἶναι τοῦτο ὃ καλοῦσιν οἱ ἄνθρωποι ἡδύ: ὡς θαυμασίως πέφυκε πρὸς τὸ δοκοῦν ἐναντίον εἶναι, τὸ λυπηρόν, τὸ ἅμα μὲν αὐτὼ μὴ ᾽θέλειν παραγίγνεσθαι τῷ ἀνθρώπῳ, ἐὰν δέ τις διώκῃ τὸ ἕτερον καὶ λαμβάνῃ, σχεδόν τι ἀναγκάζεσθαι ἀεὶ λαμβάνειν καὶ τὸ ἕτερον, ὥσπερ ἐκ μιᾶς κορυφῆς ἡμμένω <span class='stephanus'>60c</span> δύ’ ὄντε.
</div>
    
  
    
    <div class="sentence">
  <span class="ref">14</span>&nbsp;καί μοι δοκεῖ, ἔφη, εἰ ἐνενόησεν αὐτὰ Αἴσωπος , μῦθον ἂν συνθεῖναι ὡς ὁ θεὸς βουλόμενος αὐτὰ διαλλάξαι πολεμοῦντα, ἐπειδὴ οὐκ ἐδύνατο, συνῆψεν εἰς ταὐτὸν αὐτοῖς τὰς κορυφάς, καὶ διὰ ταῦτα ᾧ ἂν τὸ ἕτερον παραγένηται ἐπακολουθεῖ ὕστερον καὶ τὸ ἕτερον.
</div>
    
  
    
    <div class="sentence">
  <span class="ref">15</span>&nbsp;ὥσπερ οὖν καὶ αὐτῷ μοι ἔοικεν: ἐπειδὴ ὑπὸ τοῦ δεσμοῦ ἦν ἐν τῷ σκέλει τὸ ἀλγεινόν, ἥκειν δὴ φαίνεται ἐπακολουθοῦν τὸ ἡδύ.
</div>
    
  
    
    <div class="sentence">
  <span class="ref">16</span>&nbsp;¶ ὁ οὖν Κέβης ὑπολαβών, νὴ τὸν Δία , ὦ Σώκρατες , ἔφη, εὖ γ’ ἐποίησας ἀναμνήσας με.
</div>
    
  
    
    <div class="sentence">
  <span class="ref">17</span>&nbsp;περὶ γάρ τοι τῶν <span class='stephanus'>60d</span> ποιημάτων ὧν πεποίηκας ἐντείνας τοὺς τοῦ Αἰσώπου λόγους καὶ τὸ εἰς τὸν Ἀπόλλω προοίμιον καὶ ἄλλοι τινές με ἤδη ἤροντο, ἀτὰρ καὶ Εὔηνος πρῴην, ὅτι ποτὲ διανοηθείς, ἐπειδὴ δεῦρο ἦλθες, ἐποίησας αὐτά, πρότερον οὐδὲν πώποτε ποιήσας.
</div>
    
  
    
    <div class="sentence">
  <span class="ref">18</span>&nbsp;εἰ οὖν τί σοι μέλει τοῦ ἔχειν ἐμὲ Εὐήνῳ ἀποκρίνασθαι ὅταν με αὖθις ἐρωτᾷ —
</div>
    
  
    
    <div class="sentence">
  <span class="ref">19</span>&nbsp;εὖ οἶδα γὰρ ὅτι ἐρήσεται —
</div>
    
  
    
    <div class="sentence">
  <span class="ref">20</span>&nbsp;εἰπὲ τί χρὴ λέγειν.
</div>
    
  
    
    <div class="sentence">
  <span class="ref">21</span>&nbsp;¶ λέγε τοίνυν, ἔφη, αὐτῷ, ὦ Κέβης , τἀληθῆ, ὅτι οὐκ ἐκείνῳ βουλόμενος οὐδὲ τοῖς ποιήμασιν αὐτοῦ ἀντίτεχνος <span class='stephanus'>60e</span> εἶναι ἐποίησα ταῦτα —
</div>
    
  
    
    <div class="sentence">
  <span class="ref">22</span>&nbsp;ᾔδη γὰρ ὡς οὐ ῥᾴδιον εἴη —
</div>
    
  
    
    <div class="sentence">
  <span class="ref">23</span>&nbsp;ἀλλ’ ἐνυπνίων τινῶν ἀποπειρώμενος τί λέγοι, καὶ ἀφοσιούμενος εἰ ἄρα πολλάκις ταύτην τὴν μουσικήν μοι ἐπιτάττοι ποιεῖν.
</div>
    
  
    
    <div class="sentence">
  <span class="ref">24</span>&nbsp;ἦν γὰρ δὴ ἄττα τοιάδε: πολλάκις μοι φοιτῶν τὸ αὐτὸ ἐνύπνιον ἐν τῷ παρελθόντι βίῳ, ἄλλοτ’ ἐν ἄλλῃ ὄψει φαινόμενον, τὰ αὐτὰ δὲ λέγον, <q>ὦ Σώκρατες ,</q> ἔφη, <q>μουσικὴν ποίει καὶ ἐργάζου.</q>
</div>
    
  
    
    <div class="sentence">
  <span class="ref">25</span>&nbsp;καὶ ἐγὼ ἔν γε τῷ πρόσθεν χρόνῳ ὅπερ ἔπραττον τοῦτο ὑπελάμβανον αὐτό μοι παρακελεύεσθαί τε <span class='stephanus'>61a</span> καὶ ἐπικελεύειν, ὥσπερ οἱ τοῖς θέουσι διακελευόμενοι, καὶ ἐμοὶ οὕτω τὸ ἐνύπνιον ὅπερ ἔπραττον τοῦτο ἐπικελεύειν, μουσικὴν ποιεῖν, ὡς φιλοσοφίας μὲν οὔσης μεγίστης μουσικῆς, ἐμοῦ δὲ τοῦτο πράττοντος.
</div>
    
  
    
    <div class="sentence">
  <span class="ref">26</span>&nbsp;νῦν δ’ ἐπειδὴ ἥ τε δίκη ἐγένετο καὶ ἡ τοῦ θεοῦ ἑορτὴ διεκώλυέ με ἀποθνῄσκειν, ἔδοξε χρῆναι, εἰ ἄρα πολλάκις μοι προστάττοι τὸ ἐνύπνιον ταύτην τὴν δημώδη μουσικὴν ποιεῖν, μὴ ἀπειθῆσαι αὐτῷ ἀλλὰ ποιεῖν: ἀσφαλέστερον γὰρ εἶναι μὴ ἀπιέναι πρὶν ἀφοσιώσασθαι <span class='stephanus'>61b</span> ποιήσαντα ποιήματα <del>καὶ</del> πιθόμενον τῷ ἐνυπνίῳ.
</div>
    
  
    
    <div class="sentence">
  <span class="ref">27</span>&nbsp;οὕτω δὴ πρῶτον μὲν εἰς τὸν θεὸν ἐποίησα οὗ ἦν ἡ παροῦσα θυσία: μετὰ δὲ τὸν θεόν, ἐννοήσας ὅτι τὸν ποιητὴν δέοι, εἴπερ μέλλοι ποιητὴς εἶναι, ποιεῖν μύθους ἀλλ’ οὐ λόγους, καὶ αὐτὸς οὐκ ἦ μυθολογικός, διὰ ταῦτα δὴ οὓς προχείρους εἶχον μύθους καὶ ἠπιστάμην τοὺς Αἰσώπου , τούτων ἐποίησα οἷς πρώτοις ἐνέτυχον.
</div>
    
  
    
    <div class="sentence">
  <span class="ref">28</span>&nbsp;ταῦτα οὖν, ὦ Κέβης , Εὐήνῳ φράζε, καὶ ἐρρῶσθαι καί, ἂν σωφρονῇ, ἐμὲ διώκειν ὡς τάχιστα.
</div>
    
  
    
    <div class="sentence">
  <span class="ref">29</span>&nbsp;<span class='stephanus'>61c</span> ἄπειμι δέ, ὡς ἔοικε, τήμερον: κελεύουσι γὰρ Ἀθηναῖοι .
</div>
    
  
    
    <div class="sentence">
  <span class="ref">30</span>&nbsp;¶ καὶ ὁ Σιμμίας , οἷον παρακελεύῃ, ἔφη, τοῦτο, ὦ Σώκρατες , Εὐήνῳ .
</div>
    
  
    
    <div class="sentence">
  <span class="ref">31</span>&nbsp;πολλὰ γὰρ ἤδη ἐντετύχηκα τῷ ἀνδρί: σχεδὸν οὖν ἐξ ὧν ἐγὼ ᾔσθημαι οὐδ’ ὁπωστιοῦν σοι ἑκὼν εἶναι πείσεται.
</div>
    
  
    
    <div class="sentence">
  <span class="ref">32</span>&nbsp;¶ τί δέ;
</div>
    
  
    
    <div class="sentence">
  <span class="ref">33</span>&nbsp;ἦ δ’ ὅς, οὐ φιλόσοφος Εὔηνος ;
</div>
    
  
    
    <div class="sentence">
  <span class="ref">34</span>&nbsp;¶ ἔμοιγε δοκεῖ, ἔφη ὁ Σιμμίας .
</div>
    
  
    
    <div class="sentence">
  <span class="ref">35</span>&nbsp;¶ ἐθελήσει τοίνυν καὶ Εὔηνος καὶ πᾶς ὅτῳ ἀξίως τούτου τοῦ πράγματος μέτεστιν.
</div>
    
  
    
    <div class="sentence">
  <span class="ref">36</span>&nbsp;οὐ μέντοι ἴσως βιάσεται αὑτόν: οὐ γάρ φασι θεμιτὸν εἶναι.
</div>
    
  
    
    <div class="sentence">
  <span class="ref">37</span>&nbsp;καὶ ἅμα λέγων ταῦτα καθῆκε <span class='stephanus'>61d</span> τὰ σκέλη ἐπὶ τὴν γῆν, καὶ καθεζόμενος οὕτως ἤδη τὰ λοιπὰ διελέγετο.
</div>
    
  
    
    <div class="sentence">
  <span class="ref">38</span>&nbsp;¶ ἤρετο οὖν αὐτὸν ὁ Κέβης : πῶς τοῦτο λέγεις, ὦ Σώκρατες , τὸ μὴ θεμιτὸν εἶναι ἑαυτὸν βιάζεσθαι, ἐθέλειν δ’ ἂν τῷ ἀποθνῄσκοντι τὸν φιλόσοφον ἕπεσθαι;
</div>
    
  
    
    <div class="sentence">
  <span class="ref">39</span>&nbsp;¶ τί δέ, ὦ Κέβης ;
</div>
    
  
    
    <div class="sentence">
  <span class="ref">40</span>&nbsp;οὐκ ἀκηκόατε σύ τε καὶ Σιμμίας περὶ τῶν τοιούτων Φιλολάῳ συγγεγονότες;
</div>
    
  
    
    <div class="sentence">
  <span class="ref">41</span>&nbsp;¶ οὐδέν γε σαφές, ὦ Σώκρατες .
</div>
    
  
    
    <div class="sentence">
  <span class="ref">42</span>&nbsp;¶ ἀλλὰ μὴν καὶ ἐγὼ ἐξ ἀκοῆς περὶ αὐτῶν λέγω: ἃ μὲν οὖν τυγχάνω ἀκηκοὼς φθόνος οὐδεὶς λέγειν.
</div>
    
  
    
    <div class="sentence">
  <span class="ref">43</span>&nbsp;καὶ γὰρ ἴσως <span class='stephanus'>61e</span> καὶ μάλιστα πρέπει μέλλοντα ἐκεῖσε ἀποδημεῖν διασκοπεῖν τε καὶ μυθολογεῖν περὶ τῆς ἀποδημίας τῆς ἐκεῖ, ποίαν τινὰ αὐτὴν οἰόμεθα εἶναι: τί γὰρ ἄν τις καὶ ποιοῖ ἄλλο ἐν τῷ μέχρι ἡλίου δυσμῶν χρόνῳ;
</div>
    
  
    
    <div class="sentence">
  <span class="ref">44</span>&nbsp;¶ κατὰ τί δὴ οὖν ποτε οὔ φασι θεμιτὸν εἶναι αὐτὸν ἑαυτὸν ἀποκτεινύναι, ὦ Σώκρατες ;
</div>
    
  
    
    <div class="sentence">
  <span class="ref">45</span>&nbsp;ἤδη γὰρ ἔγωγε, ὅπερ νυνδὴ σὺ ἤρου, καὶ Φιλολάου ἤκουσα, ὅτε παρ’ ἡμῖν διῃτᾶτο, ἤδη δὲ καὶ ἄλλων τινῶν, ὡς οὐ δέοι τοῦτο ποιεῖν: σαφὲς δὲ περὶ αὐτῶν οὐδενὸς πώποτε οὐδὲν ἀκήκοα.
</div>
    
  
</div>
  
    <div class="speech">
  <span class="ref">028</span>
  <h2 class="speaker">
    <span class='stephanus'>62a</span> ¶ ἀλλὰ προθυμεῖσθαι χρή, ἔφη: τάχα γὰρ ἂν καὶ ἀκούσαις.
  </h2>

  
    
  
    
    <div class="sentence">
  <span class="ref">01</span>&nbsp;ἴσως μέντοι θαυμαστόν σοι φανεῖται εἰ τοῦτο μόνον τῶν ἄλλων ἁπάντων ἁπλοῦν ἐστιν, καὶ οὐδέποτε τυγχάνει τῷ ἀνθρώπῳ, ὥσπερ καὶ τἆλλα, ἔστιν ὅτε καὶ οἷς βέλτιον <ins>ὂν</ins> τεθνάναι ἢ ζῆν, οἷς δὲ βέλτιον τεθνάναι, θαυμαστὸν ἴσως σοι φαίνεται εἰ τούτοις τοῖς ἀνθρώποις μὴ ὅσιον αὐτοὺς ἑαυτοὺς εὖ ποιεῖν, ἀλλὰ ἄλλον δεῖ περιμένειν εὐεργέτην.
</div>
    
  
    
    <div class="sentence">
  <span class="ref">02</span>&nbsp;¶ καὶ ὁ Κέβης ἠρέμα ἐπιγελάσας, Ἴττω Ζεύς , ἔφη, τῇ αὑτοῦ φωνῇ εἰπών.
</div>
    
  
</div>
  
    <div class="speech">
  <span class="ref">029</span>
  <h2 class="speaker">
    <span class='stephanus'>62b</span> ¶ καὶ γὰρ ἂν δόξειεν, ἔφη ὁ Σωκράτης , οὕτω γ’ εἶναι ἄλογον: οὐ μέντοι ἀλλ’ ἴσως γ’ ἔχει τινὰ λόγον.
  </h2>

  
    
  
    
    <div class="sentence">
  <span class="ref">01</span>&nbsp;ὁ μὲν οὖν ἐν ἀπορρήτοις λεγόμενος περὶ αὐτῶν λόγος, ὡς ἔν τινι φρουρᾷ ἐσμεν οἱ ἄνθρωποι καὶ οὐ δεῖ δὴ ἑαυτὸν ἐκ ταύτης λύειν οὐδ’ ἀποδιδράσκειν, μέγας τέ τίς μοι φαίνεται καὶ οὐ ῥᾴδιος διιδεῖν: οὐ μέντοι ἀλλὰ τόδε γέ μοι δοκεῖ, ὦ Κέβης , εὖ λέγεσθαι, τὸ θεοὺς εἶναι ἡμῶν τοὺς ἐπιμελουμένους καὶ ἡμᾶς τοὺς ἀνθρώπους ἓν τῶν κτημάτων τοῖς θεοῖς εἶναι.
</div>
    
  
    
    <div class="sentence">
  <span class="ref">02</span>&nbsp;ἢ σοὶ οὐ δοκεῖ οὕτως;
</div>
    
  
    
    <div class="sentence">
  <span class="ref">03</span>&nbsp;¶ ἔμοιγε, φησὶν ὁ Κέβης .
</div>
    
  
</div>
  
    <div class="speech">
  <span class="ref">030</span>
  <h2 class="speaker">
    <span class='stephanus'>62c</span> ¶ οὐκοῦν, ἦ δ’ ὅς, καὶ σὺ ἂν τῶν σαυτοῦ κτημάτων εἴ τι αὐτὸ ἑαυτὸ ἀποκτεινύοι, μὴ σημήναντός σου ὅτι βούλει αὐτὸ τεθνάναι, χαλεπαίνοις ἂν αὐτῷ καί, εἴ τινα ἔχοις τιμωρίαν, τιμωροῖο ἄν;
  </h2>

  
    
  
    
    <div class="sentence">
  <span class="ref">01</span>&nbsp;¶ πάνυ γ᾽, ἔφη.
</div>
    
  
    
    <div class="sentence">
  <span class="ref">02</span>&nbsp;¶ ἴσως τοίνυν ταύτῃ οὐκ ἄλογον μὴ πρότερον αὑτὸν ἀποκτεινύναι δεῖν, πρὶν ἀνάγκην τινὰ θεὸς ἐπιπέμψῃ, ὥσπερ καὶ τὴν νῦν ἡμῖν παροῦσαν.
</div>
    
  
    
    <div class="sentence">
  <span class="ref">03</span>&nbsp;¶ ἀλλ’ εἰκός, ἔφη ὁ Κέβης , τοῦτό γε φαίνεται.
</div>
    
  
    
    <div class="sentence">
  <span class="ref">04</span>&nbsp;ὃ μέντοι νυνδὴ ἔλεγες, τὸ τοὺς φιλοσόφους ῥᾳδίως ἂν ἐθέλειν <span class='stephanus'>62d</span> ἀποθνῄσκειν, ἔοικεν τοῦτο, ὦ Σώκρατες , ἀτόπῳ, εἴπερ ὃ νυνδὴ ἐλέγομεν εὐλόγως ἔχει, τὸ θεόν τε εἶναι τὸν ἐπιμελούμενον ἡμῶν καὶ ἡμᾶς ἐκείνου κτήματα εἶναι.
</div>
    
  
    
    <div class="sentence">
  <span class="ref">05</span>&nbsp;τὸ γὰρ μὴ ἀγανακτεῖν τοὺς φρονιμωτάτους ἐκ ταύτης τῆς θεραπείας ἀπιόντας, ἐν ᾗ ἐπιστατοῦσιν αὐτῶν οἵπερ ἄριστοί εἰσιν τῶν ὄντων ἐπιστάται, θεοί, οὐκ ἔχει λόγον: οὐ γάρ που αὐτός γε αὑτοῦ οἴεται ἄμεινον ἐπιμελήσεσθαι ἐλεύθερος γενόμενος.
</div>
    
  
    
    <div class="sentence">
  <span class="ref">06</span>&nbsp;ἀλλ’ ἀνόητος μὲν ἄνθρωπος τάχ’ ἂν οἰηθείη ταῦτα, φευκτέον <span class='stephanus'>62e</span> εἶναι ἀπὸ τοῦ δεσπότου, καὶ οὐκ ἂν λογίζοιτο ὅτι οὐ δεῖ ἀπό γε τοῦ ἀγαθοῦ φεύγειν ἀλλ’ ὅτι μάλιστα παραμένειν, διὸ ἀλογίστως ἂν φεύγοι: ὁ δὲ νοῦν ἔχων ἐπιθυμοῖ που ἂν ἀεὶ εἶναι παρὰ τῷ αὑτοῦ βελτίονι.
</div>
    
  
    
    <div class="sentence">
  <span class="ref">07</span>&nbsp;καίτοι οὕτως, ὦ Σώκρατες , τοὐναντίον εἶναι εἰκὸς ἢ ὃ νυνδὴ ἐλέγετο: τοὺς μὲν γὰρ φρονίμους ἀγανακτεῖν ἀποθνῄσκοντας πρέπει, τοὺς δὲ ἄφρονας χαίρειν.
</div>
    
  
    
    <div class="sentence">
  <span class="ref">08</span>&nbsp;¶ ἀκούσας οὖν ὁ Σωκράτης ἡσθῆναί τέ μοι ἔδοξε τῇ τοῦ <span class='stephanus'>63a</span> κέβητος πραγματείᾳ, καὶ ἐπιβλέψας εἰς ἡμᾶς, ἀεί τοι, ἔφη, <del>ὁ</del> Κέβης λόγους τινὰς ἀνερευνᾷ, καὶ οὐ πάνυ εὐθέως ἐθέλει πείθεσθαι ὅτι ἄν τις εἴπῃ.
</div>
    
  
    
    <div class="sentence">
  <span class="ref">09</span>&nbsp;¶ καὶ ὁ Σιμμίας , ἀλλὰ μήν, ἔφη, ὦ Σώκρατες , νῦν γέ μοι δοκεῖ τι καὶ αὐτῷ λέγειν Κέβης : τί γὰρ ἂν βουλόμενοι ἄνδρες σοφοὶ ὡς ἀληθῶς δεσπότας ἀμείνους αὑτῶν φεύγοιεν καὶ ῥᾳδίως ἀπαλλάττοιντο αὐτῶν;
</div>
    
  
    
    <div class="sentence">
  <span class="ref">10</span>&nbsp;καί μοι δοκεῖ Κέβης εἰς σὲ τείνειν τὸν λόγον, ὅτι οὕτω ῥᾳδίως φέρεις καὶ ἡμᾶς ἀπολείπων καὶ ἄρχοντας ἀγαθούς, ὡς αὐτὸς ὁμολογεῖς, θεούς.
</div>
    
  
</div>
  
    <div class="speech">
  <span class="ref">031</span>
  <h2 class="speaker">
    <span class='stephanus'>63b</span> ¶ δίκαια, ἔφη, λέγετε: οἶμαι γὰρ ὑμᾶς λέγειν ὅτι χρή με πρὸς ταῦτα ἀπολογήσασθαι ὥσπερ ἐν δικαστηρίῳ.
  </h2>

  
    
  
    
    <div class="sentence">
  <span class="ref">01</span>&nbsp;¶ πάνυ μὲν οὖν, ἔφη ὁ Σιμμίας .
</div>
    
  
    
    <div class="sentence">
  <span class="ref">02</span>&nbsp;¶ φέρε δή, ἦ δ’ ὅς, πειραθῶ πιθανώτερον πρὸς ὑμᾶς ἀπολογήσασθαι ἢ πρὸς τοὺς δικαστάς.
</div>
    
  
    
    <div class="sentence">
  <span class="ref">03</span>&nbsp;ἐγὼ γάρ, ἔφη, ὦ Σιμμία τε καὶ Κέβης , εἰ μὲν μὴ ᾤμην ἥξειν πρῶτον μὲν παρὰ θεοὺς ἄλλους σοφούς τε καὶ ἀγαθούς, ἔπειτα καὶ παρ’ ἀνθρώπους τετελευτηκότας ἀμείνους τῶν ἐνθάδε, ἠδίκουν ἂν οὐκ ἀγανακτῶν τῷ θανάτῳ: νῦν δὲ εὖ ἴστε ὅτι παρ’ <span class='stephanus'>63c</span> ἄνδρας τε ἐλπίζω ἀφίξεσθαι ἀγαθούς —
</div>
    
  
    
    <div class="sentence">
  <span class="ref">04</span>&nbsp;καὶ τοῦτο μὲν οὐκ ἂν πάνυ διισχυρισαίμην —
</div>
    
  
    
    <div class="sentence">
  <span class="ref">05</span>&nbsp;ὅτι μέντοι παρὰ θεοὺς δεσπότας πάνυ ἀγαθοὺς ἥξειν, εὖ ἴστε ὅτι εἴπερ τι ἄλλο τῶν τοιούτων διισχυρισαίμην ἂν καὶ τοῦτο.
</div>
    
  
    
    <div class="sentence">
  <span class="ref">06</span>&nbsp;ὥστε διὰ ταῦτα οὐχ ὁμοίως ἀγανακτῶ, ἀλλ’ εὔελπίς εἰμι εἶναί τι τοῖς τετελευτηκόσι καί, ὥσπερ γε καὶ πάλαι λέγεται, πολὺ ἄμεινον τοῖς ἀγαθοῖς ἢ τοῖς κακοῖς.
</div>
    
  
    
    <div class="sentence">
  <span class="ref">07</span>&nbsp;¶ τί οὖν, ἔφη ὁ Σιμμίας , ὦ Σώκρατες ;
</div>
    
  
    
    <div class="sentence">
  <span class="ref">08</span>&nbsp;αὐτὸς ἔχων τὴν διάνοιαν ταύτην ἐν νῷ ἔχεις ἀπιέναι, ἢ κἂν ἡμῖν μεταδοίης;
</div>
    
  
    
    <div class="sentence">
  <span class="ref">09</span>&nbsp;<span class='stephanus'>63d</span> κοινὸν γὰρ δὴ ἔμοιγε δοκεῖ καὶ ἡμῖν εἶναι ἀγαθὸν τοῦτο, καὶ ἅμα σοι ἡ ἀπολογία ἔσται, ἐὰν ἅπερ λέγεις ἡμᾶς πείσῃς.
</div>
    
  
    
    <div class="sentence">
  <span class="ref">10</span>&nbsp;¶ ἀλλὰ πειράσομαι, ἔφη.
</div>
    
  
    
    <div class="sentence">
  <span class="ref">11</span>&nbsp;πρῶτον δὲ Κρίτωνα τόνδε σκεψώμεθα τί ἐστιν ὃ βούλεσθαί μοι δοκεῖ πάλαι εἰπεῖν.
</div>
    
  
    
    <div class="sentence">
  <span class="ref">12</span>&nbsp;¶ τί δέ, ὦ Σώκρατες , ἔφη ὁ Κρίτων , ἄλλο γε ἢ πάλαι μοι λέγει ὁ μέλλων σοι δώσειν τὸ φάρμακον ὅτι χρή σοι φράζειν ὡς ἐλάχιστα διαλέγεσθαι;
</div>
    
  
    
    <div class="sentence">
  <span class="ref">13</span>&nbsp;φησὶ γὰρ θερμαίνεσθαι μᾶλλον διαλεγομένους, δεῖν δὲ οὐδὲν τοιοῦτον προσφέρειν <span class='stephanus'>63e</span> τῷ φαρμάκῳ: εἰ δὲ μή, ἐνίοτε ἀναγκάζεσθαι καὶ δὶς καὶ τρὶς πίνειν τούς τι τοιοῦτον ποιοῦντας.
</div>
    
  
    
    <div class="sentence">
  <span class="ref">14</span>&nbsp;¶ καὶ ὁ Σωκράτης , ἔα, ἔφη, χαίρειν αὐτόν: ἀλλὰ μόνον τὸ ἑαυτοῦ παρασκευαζέτω ὡς καὶ δὶς δώσων, ἐὰν δὲ δέῃ, καὶ τρίς.
</div>
    
  
    
    <div class="sentence">
  <span class="ref">15</span>&nbsp;¶ ἀλλὰ σχεδὸν μέν τι ᾔδη, ἔφη ὁ Κρίτων : ἀλλά μοι πάλαι πράγματα παρέχει.
</div>
    
  
    
    <div class="sentence">
  <span class="ref">16</span>&nbsp;¶ ἔα αὐτόν, ἔφη.
</div>
    
  
    
    <div class="sentence">
  <span class="ref">17</span>&nbsp;ἀλλ’ ὑμῖν δὴ τοῖς δικασταῖς βούλομαι ἤδη τὸν λόγον ἀποδοῦναι, ὥς μοι φαίνεται εἰκότως ἀνὴρ τῷ ὄντι ἐν φιλοσοφίᾳ διατρίψας τὸν βίον θαρρεῖν μέλλων <span class='stephanus'>64a</span> ἀποθανεῖσθαι καὶ εὔελπις εἶναι ἐκεῖ μέγιστα οἴσεσθαι ἀγαθὰ ἐπειδὰν τελευτήσῃ.
</div>
    
  
    
    <div class="sentence">
  <span class="ref">18</span>&nbsp;πῶς ἂν οὖν δὴ τοῦθ’ οὕτως ἔχοι, ὦ Σιμμία τε καὶ Κέβης , ἐγὼ πειράσομαι φράσαι.
</div>
    
  
    
    <div class="sentence">
  <span class="ref">19</span>&nbsp;¶ κινδυνεύουσι γὰρ ὅσοι τυγχάνουσιν ὀρθῶς ἁπτόμενοι φιλοσοφίας λεληθέναι τοὺς ἄλλους ὅτι οὐδὲν ἄλλο αὐτοὶ ἐπιτηδεύουσιν ἢ ἀποθνῄσκειν τε καὶ τεθνάναι.
</div>
    
  
    
    <div class="sentence">
  <span class="ref">20</span>&nbsp;εἰ οὖν τοῦτο ἀληθές, ἄτοπον δήπου ἂν εἴη προθυμεῖσθαι μὲν ἐν παντὶ τῷ βίῳ μηδὲν ἄλλο ἢ τοῦτο, ἥκοντος δὲ δὴ αὐτοῦ ἀγανακτεῖν ὃ πάλαι προυθυμοῦντό τε καὶ ἐπετήδευον.
</div>
    
  
    
    <div class="sentence">
  <span class="ref">21</span>&nbsp;¶ καὶ ὁ Σιμμίας γελάσας, νὴ τὸν Δία , ἔφη, ὦ Σώκρατες , <span class='stephanus'>64b</span> οὐ πάνυ γέ με νυνδὴ γελασείοντα ἐποίησας γελάσαι.
</div>
    
  
    
    <div class="sentence">
  <span class="ref">22</span>&nbsp;οἶμαι γὰρ ἂν τοὺς πολλοὺς αὐτὸ τοῦτο ἀκούσαντας δοκεῖν εὖ πάνυ εἰρῆσθαι εἰς τοὺς φιλοσοφοῦντας —
</div>
    
  
    
    <div class="sentence">
  <span class="ref">23</span>&nbsp;καὶ συμφάναι ἂν τοὺς μὲν παρ’ ἡμῖν ἀνθρώπους καὶ πάνυ —
</div>
    
  
    
    <div class="sentence">
  <span class="ref">24</span>&nbsp;ὅτι τῷ ὄντι οἱ φιλοσοφοῦντες θανατῶσι, καὶ σφᾶς γε οὐ λελήθασιν ὅτι ἄξιοί εἰσιν τοῦτο πάσχειν.
</div>
    
  
    
    <div class="sentence">
  <span class="ref">25</span>&nbsp;¶ καὶ ἀληθῆ γ’ ἂν λέγοιεν, ὦ Σιμμία , πλήν γε τοῦ σφᾶς μὴ λεληθέναι.
</div>
    
  
    
    <div class="sentence">
  <span class="ref">26</span>&nbsp;λέληθεν γὰρ αὐτοὺς ᾗ τε θανατῶσι καὶ ᾗ ἄξιοί εἰσιν θανάτου καὶ οἵου θανάτου οἱ ὡς ἀληθῶς φιλόσοφοι.
</div>
    
  
    
    <div class="sentence">
  <span class="ref">27</span>&nbsp;<span class='stephanus'>64c</span> εἴπωμεν γάρ, ἔφη, πρὸς ἡμᾶς αὐτούς, χαίρειν εἰπόντες ἐκείνοις: ἡγούμεθά τι τὸν θάνατον εἶναι;
</div>
    
  
    
    <div class="sentence">
  <span class="ref">28</span>&nbsp;¶ πάνυ γε, ἔφη ὑπολαβὼν ὁ Σιμμίας .
</div>
    
  
    
    <div class="sentence">
  <span class="ref">29</span>&nbsp;¶ ἆρα μὴ ἄλλο τι ἢ τὴν τῆς ψυχῆς ἀπὸ τοῦ σώματος ἀπαλλαγήν;
</div>
    
  
    
    <div class="sentence">
  <span class="ref">30</span>&nbsp;καὶ εἶναι τοῦτο τὸ τεθνάναι, χωρὶς μὲν ἀπὸ τῆς ψυχῆς ἀπαλλαγὲν αὐτὸ καθ’ αὑτὸ τὸ σῶμα γεγονέναι, χωρὶς δὲ τὴν ψυχὴν <del>ἀπὸ</del> τοῦ σώματος ἀπαλλαγεῖσαν αὐτὴν καθ’ αὑτὴν εἶναι;
</div>
    
  
    
    <div class="sentence">
  <span class="ref">31</span>&nbsp;ἆρα μὴ ἄλλο τι ᾖ ὁ θάνατος ἢ τοῦτο;
</div>
    
  
    
    <div class="sentence">
  <span class="ref">32</span>&nbsp;¶ οὔκ, ἀλλὰ τοῦτο, ἔφη.
</div>
    
  
    
    <div class="sentence">
  <span class="ref">33</span>&nbsp;¶ σκέψαι δή, ὠγαθέ, ἐὰν ἄρα καὶ σοὶ συνδοκῇ ἅπερ ἐμοί: <span class='stephanus'>64d</span> ἐκ γὰρ τούτων μᾶλλον οἶμαι ἡμᾶς εἴσεσθαι περὶ ὧν σκοποῦμεν.
</div>
    
  
    
    <div class="sentence">
  <span class="ref">34</span>&nbsp;φαίνεταί σοι φιλοσόφου ἀνδρὸς εἶναι ἐσπουδακέναι περὶ τὰς ἡδονὰς καλουμένας τὰς τοιάσδε, οἷον σιτίων <del>τε</del> καὶ ποτῶν;
</div>
    
  
    
    <div class="sentence">
  <span class="ref">35</span>&nbsp;¶ ἥκιστα, ὦ Σώκρατες , ἔφη ὁ Σιμμίας .
</div>
    
  
    
    <div class="sentence">
  <span class="ref">36</span>&nbsp;¶ τί δὲ τὰς τῶν ἀφροδισίων;
</div>
    
  
    
    <div class="sentence">
  <span class="ref">37</span>&nbsp;¶ οὐδαμῶς.
</div>
    
  
    
    <div class="sentence">
  <span class="ref">38</span>&nbsp;¶ τί δὲ τὰς ἄλλας τὰς περὶ τὸ σῶμα θεραπείας;
</div>
    
  
    
    <div class="sentence">
  <span class="ref">39</span>&nbsp;δοκεῖ σοι ἐντίμους ἡγεῖσθαι ὁ τοιοῦτος;
</div>
    
  
    
    <div class="sentence">
  <span class="ref">40</span>&nbsp;οἷον ἱματίων διαφερόντων κτήσεις καὶ ὑποδημάτων καὶ τοὺς ἄλλους καλλωπισμοὺς τοὺς περὶ τὸ σῶμα πότερον τιμᾶν δοκεῖ σοι ἢ ἀτιμάζειν, <span class='stephanus'>64e</span> καθ’ ὅσον μὴ πολλὴ ἀνάγκη μετέχειν αὐτῶν;
</div>
    
  
    
    <div class="sentence">
  <span class="ref">41</span>&nbsp;¶ ἀτιμάζειν ἔμοιγε δοκεῖ, ἔφη, ὅ γε ὡς ἀληθῶς φιλόσοφος.
</div>
    
  
    
    <div class="sentence">
  <span class="ref">42</span>&nbsp;¶ οὐκοῦν ὅλως δοκεῖ σοι, ἔφη, ἡ τοῦ τοιούτου πραγματεία οὐ περὶ τὸ σῶμα εἶναι, ἀλλὰ καθ’ ὅσον δύναται ἀφεστάναι αὐτοῦ, πρὸς δὲ τὴν ψυχὴν τετράφθαι;
</div>
    
  
    
    <div class="sentence">
  <span class="ref">43</span>&nbsp;¶ ἔμοιγε.
</div>
    
  
    
    <div class="sentence">
  <span class="ref">44</span>&nbsp;¶ ἆρ᾽ οὖν πρῶτον μὲν ἐν τοῖς τοιούτοις δῆλός ἐστιν ὁ <span class='stephanus'>65a</span> φιλόσοφος ἀπολύων ὅτι μάλιστα τὴν ψυχὴν ἀπὸ τῆς τοῦ σώματος κοινωνίας διαφερόντως τῶν ἄλλων ἀνθρώπων;
</div>
    
  
    
    <div class="sentence">
  <span class="ref">45</span>&nbsp;¶ φαίνεται.
</div>
    
  
    
    <div class="sentence">
  <span class="ref">46</span>&nbsp;¶ καὶ δοκεῖ γέ που, ὦ Σιμμία , τοῖς πολλοῖς ἀνθρώποις ᾧ μηδὲν ἡδὺ τῶν τοιούτων μηδὲ μετέχει αὐτῶν οὐκ ἄξιον εἶναι ζῆν, ἀλλ’ ἐγγύς τι τείνειν τοῦ τεθνάναι ὁ μηδὲν φροντίζων τῶν ἡδονῶν αἳ διὰ τοῦ σώματός εἰσιν.
</div>
    
  
    
    <div class="sentence">
  <span class="ref">47</span>&nbsp;¶ πάνυ μὲν οὖν ἀληθῆ λέγεις.
</div>
    
  
    
    <div class="sentence">
  <span class="ref">48</span>&nbsp;¶ τί δὲ δὴ περὶ αὐτὴν τὴν τῆς φρονήσεως κτῆσιν;
</div>
    
  
    
    <div class="sentence">
  <span class="ref">49</span>&nbsp;πότερον ἐμπόδιον τὸ σῶμα ἢ οὔ, ἐάν τις αὐτὸ ἐν τῇ ζητήσει <span class='stephanus'>65b</span> κοινωνὸν συμπαραλαμβάνῃ;
</div>
    
  
    
    <div class="sentence">
  <span class="ref">50</span>&nbsp;οἷον τὸ τοιόνδε λέγω: ἆρα ἔχει ἀλήθειάν τινα ὄψις τε καὶ ἀκοὴ τοῖς ἀνθρώποις, ἢ τά γε τοιαῦτα καὶ οἱ ποιηταὶ ἡμῖν ἀεὶ θρυλοῦσιν, ὅτι οὔτ’ ἀκούομεν ἀκριβὲς οὐδὲν οὔτε ὁρῶμεν;
</div>
    
  
    
    <div class="sentence">
  <span class="ref">51</span>&nbsp;καίτοι εἰ αὗται τῶν περὶ τὸ σῶμα αἰσθήσεων μὴ ἀκριβεῖς εἰσιν μηδὲ σαφεῖς, σχολῇ αἵ γε ἄλλαι: πᾶσαι γάρ που τούτων φαυλότεραί εἰσιν.
</div>
    
  
    
    <div class="sentence">
  <span class="ref">52</span>&nbsp;ἢ σοὶ οὐ δοκοῦσιν;
</div>
    
  
    
    <div class="sentence">
  <span class="ref">53</span>&nbsp;¶ πάνυ μὲν οὖν, ἔφη.
</div>
    
  
    
    <div class="sentence">
  <span class="ref">54</span>&nbsp;¶ πότε οὖν, ἦ δ’ ὅς, ἡ ψυχὴ τῆς ἀληθείας ἅπτεται;
</div>
    
  
    
    <div class="sentence">
  <span class="ref">55</span>&nbsp;ὅταν μὲν γὰρ μετὰ τοῦ σώματος ἐπιχειρῇ τι σκοπεῖν, δῆλον ὅτι τότε ἐξαπατᾶται ὑπ’ αὐτοῦ.
</div>
    
  
</div>
  
    <div class="speech">
  <span class="ref">032</span>
  <h2 class="speaker">
    <span class='stephanus'>65c</span> ¶ ἀληθῆ λέγεις.
  </h2>

  
    
  
    
    <div class="sentence">
  <span class="ref">01</span>&nbsp;¶ ἆρ’ οὖν οὐκ ἐν τῷ λογίζεσθαι εἴπερ που ἄλλοθι κατάδηλον αὐτῇ γίγνεταί τι τῶν ὄντων;
</div>
    
  
    
    <div class="sentence">
  <span class="ref">02</span>&nbsp;¶ ναί.
</div>
    
  
    
    <div class="sentence">
  <span class="ref">03</span>&nbsp;¶ λογίζεται δέ γέ που τότε κάλλιστα, ὅταν αὐτὴν τούτων μηδὲν παραλυπῇ, μήτε ἀκοὴ μήτε ὄψις μήτε ἀλγηδὼν μηδέ τις ἡδονή, ἀλλ’ ὅτι μάλιστα αὐτὴ καθ’ αὑτὴν γίγνηται ἐῶσα χαίρειν τὸ σῶμα, καὶ καθ’ ὅσον δύναται μὴ κοινωνοῦσα αὐτῷ μηδ᾽ ἁπτομένη ὀρέγηται τοῦ ὄντος.
</div>
    
  
    
    <div class="sentence">
  <span class="ref">04</span>&nbsp;¶ ἔστι ταῦτα.
</div>
    
  
    
    <div class="sentence">
  <span class="ref">05</span>&nbsp;¶ οὐκοῦν καὶ ἐνταῦθα ἡ τοῦ φιλοσόφου ψυχὴ μάλιστα <span class='stephanus'>65d</span> ἀτιμάζει τὸ σῶμα καὶ φεύγει ἀπ’ αὐτοῦ, ζητεῖ δὲ αὐτὴ καθ’ αὑτὴν γίγνεσθαι;
</div>
    
  
    
    <div class="sentence">
  <span class="ref">06</span>&nbsp;¶ φαίνεται.
</div>
    
  
    
    <div class="sentence">
  <span class="ref">07</span>&nbsp;¶ τί δὲ δὴ τὰ τοιάδε, ὦ Σιμμία ;
</div>
    
  
    
    <div class="sentence">
  <span class="ref">08</span>&nbsp;φαμέν τι εἶναι δίκαιον αὐτὸ ἢ οὐδέν;
</div>
    
  
    
    <div class="sentence">
  <span class="ref">09</span>&nbsp;¶ φαμὲν μέντοι νὴ Δία .
</div>
    
  
    
    <div class="sentence">
  <span class="ref">10</span>&nbsp;¶ καὶ αὖ καλόν γέ τι καὶ ἀγαθόν;
</div>
    
  
    
    <div class="sentence">
  <span class="ref">11</span>&nbsp;¶ πῶς δ’ οὔ;
</div>
    
  
    
    <div class="sentence">
  <span class="ref">12</span>&nbsp;¶ ἤδη οὖν πώποτέ τι τῶν τοιούτων τοῖς ὀφθαλμοῖς εἶδες;
</div>
    
  
    
    <div class="sentence">
  <span class="ref">13</span>&nbsp;¶ οὐδαμῶς, ἦ δ’ ὅς.
</div>
    
  
    
    <div class="sentence">
  <span class="ref">14</span>&nbsp;¶ ἀλλ’ ἄλλῃ τινὶ αἰσθήσει τῶν διὰ τοῦ σώματος ἐφήψω αὐτῶν;
</div>
    
  
    
    <div class="sentence">
  <span class="ref">15</span>&nbsp;λέγω δὲ περὶ πάντων, οἷον μεγέθους πέρι, ὑγιείας, ἰσχύος, καὶ τῶν ἄλλων ἑνὶ λόγῳ ἁπάντων τῆς οὐσίας ὃ <span class='stephanus'>65e</span> τυγχάνει ἕκαστον ὄν: ἆρα διὰ τοῦ σώματος αὐτῶν τὸ ἀληθέστατον θεωρεῖται, ἢ ὧδε ἔχει: ὃς ἂν μάλιστα ἡμῶν καὶ ἀκριβέστατα παρασκευάσηται αὐτὸ ἕκαστον διανοηθῆναι περὶ οὗ σκοπεῖ, οὗτος ἂν ἐγγύτατα ἴοι τοῦ γνῶναι ἕκαστον;
</div>
    
  
    
    <div class="sentence">
  <span class="ref">16</span>&nbsp;¶ πάνυ μὲν οὖν.
</div>
    
  
    
    <div class="sentence">
  <span class="ref">17</span>&nbsp;¶ ἆρ’ οὖν ἐκεῖνος ἂν τοῦτο ποιήσειεν καθαρώτατα ὅστις ὅτι μάλιστα αὐτῇ τῇ διανοίᾳ ἴοι ἐφ’ ἕκαστον, μήτε τιν’ ὄψιν παρατιθέμενος ἐν τῷ διανοεῖσθαι μήτε <del>τινὰ</del> ἄλλην <span class='stephanus'>66a</span> αἴσθησιν ἐφέλκων μηδεμίαν μετὰ τοῦ λογισμοῦ, ἀλλ’ αὐτῇ καθ’ αὑτὴν εἰλικρινεῖ τῇ διανοίᾳ χρώμενος αὐτὸ καθ’ αὑτὸ εἰλικρινὲς ἕκαστον ἐπιχειροῖ θηρεύειν τῶν ὄντων, ἀπαλλαγεὶς ὅτι μάλιστα ὀφθαλμῶν τε καὶ ὤτων καὶ ὡς ἔπος εἰπεῖν σύμπαντος τοῦ σώματος, ὡς ταράττοντος καὶ οὐκ ἐῶντος τὴν ψυχὴν κτήσασθαι ἀλήθειάν τε καὶ φρόνησιν ὅταν κοινωνῇ;
</div>
    
  
    
    <div class="sentence">
  <span class="ref">18</span>&nbsp;ἆρ’ οὐχ οὗτός ἐστιν, ὦ Σιμμία , εἴπερ τις <del>καὶ</del> ἄλλος ὁ τευξόμενος τοῦ ὄντος;
</div>
    
  
    
    <div class="sentence">
  <span class="ref">19</span>&nbsp;¶ ὑπερφυῶς, ἔφη ὁ Σιμμίας , ὡς ἀληθῆ λέγεις, ὦ Σώκρατες .
</div>
    
  
</div>
  
    <div class="speech">
  <span class="ref">033</span>
  <h2 class="speaker">
    <span class='stephanus'>66b</span> ¶ οὐκοῦν ἀνάγκη, ἔφη, ἐκ πάντων τούτων παρίστασθαι δόξαν τοιάνδε τινὰ τοῖς γνησίως φιλοσόφοις, ὥστε καὶ πρὸς ἀλλήλους τοιαῦτα ἄττα λέγειν, ὅτι <q>κινδυνεύει τοι ὥσπερ ἀτραπός τις ἐκφέρειν ἡμᾶς <del>μετὰ τοῦ λόγου ἐν τῇ σκέψει</del> , ὅτι, ἕως ἂν τὸ σῶμα ἔχωμεν καὶ συμπεφυρμένη ᾖ ἡμῶν ἡ ψυχὴ μετὰ τοιούτου κακοῦ, οὐ μή ποτε κτησώμεθα ἱκανῶς οὗ ἐπιθυμοῦμεν: φαμὲν δὲ τοῦτο εἶναι τὸ ἀληθές.
  </h2>

  
    
  
    
    <div class="sentence">
  <span class="ref">01</span>&nbsp;μυρίας μὲν γὰρ ἡμῖν ἀσχολίας παρέχει τὸ σῶμα διὰ τὴν ἀναγκαίαν <span class='stephanus'>66c</span> τροφήν: ἔτι δέ, ἄν τινες νόσοι προσπέσωσιν, ἐμποδίζουσιν ἡμῶν τὴν τοῦ ὄντος θήραν.
</div>
    
  
    
    <div class="sentence">
  <span class="ref">02</span>&nbsp;ἐρώτων δὲ καὶ ἐπιθυμιῶν καὶ φόβων καὶ εἰδώλων παντοδαπῶν καὶ φλυαρίας ἐμπίμπλησιν ἡμᾶς πολλῆς, ὥστε τὸ λεγόμενον ὡς ἀληθῶς τῷ ὄντι ὑπ’ αὐτοῦ οὐδὲ φρονῆσαι ἡμῖν ἐγγίγνεται οὐδέποτε οὐδέν.
</div>
    
  
    
    <div class="sentence">
  <span class="ref">03</span>&nbsp;καὶ γὰρ πολέμους καὶ στάσεις καὶ μάχας οὐδὲν ἄλλο παρέχει ἢ τὸ σῶμα καὶ αἱ τούτου ἐπιθυμίαι.
</div>
    
  
    
    <div class="sentence">
  <span class="ref">04</span>&nbsp;διὰ γὰρ τὴν τῶν χρημάτων κτῆσιν πάντες οἱ πόλεμοι γίγνονται, τὰ δὲ χρήματα <span class='stephanus'>66d</span> ἀναγκαζόμεθα κτᾶσθαι διὰ τὸ σῶμα, δουλεύοντες τῇ τούτου θεραπείᾳ: καὶ ἐκ τούτου ἀσχολίαν ἄγομεν φιλοσοφίας πέρι διὰ πάντα ταῦτα.
</div>
    
  
    
    <div class="sentence">
  <span class="ref">05</span>&nbsp;τὸ δ᾽ ἔσχατον πάντων ὅτι, ἐάν τις ἡμῖν καὶ σχολὴ γένηται ἀπ’ αὐτοῦ καὶ τραπώμεθα πρὸς τὸ σκοπεῖν τι, ἐν ταῖς ζητήσεσιν αὖ πανταχοῦ παραπῖπτον θόρυβον παρέχει καὶ ταραχὴν καὶ ἐκπλήττει, ὥστε μὴ δύνασθαι ὑπ’ αὐτοῦ καθορᾶν τἀληθές.
</div>
    
  
    
    <div class="sentence">
  <span class="ref">06</span>&nbsp;ἀλλὰ τῷ ὄντι ἡμῖν δέδεικται ὅτι, εἰ μέλλομέν ποτε καθαρῶς τι εἴσεσθαι, <span class='stephanus'>66e</span> ἀπαλλακτέον αὐτοῦ καὶ αὐτῇ τῇ ψυχῇ θεατέον αὐτὰ τὰ πράγματα: καὶ τότε, ὡς ἔοικεν, ἡμῖν ἔσται οὗ ἐπιθυμοῦμέν τε καί φαμεν ἐρασταὶ εἶναι, φρονήσεως, ἐπειδὰν τελευτήσωμεν, ὡς ὁ λόγος σημαίνει, ζῶσιν δὲ οὔ.</q>
</div>
    
  
    
    <div class="sentence">
  <span class="ref">07</span>&nbsp;<q>εἰ γὰρ μὴ οἷόν τε μετὰ τοῦ σώματος μηδὲν καθαρῶς γνῶναι, δυοῖν θάτερον, ἢ οὐδαμοῦ ἔστιν κτήσασθαι τὸ εἰδέναι ἢ τελευτήσασιν: τότε <span class='stephanus'>67a</span> γὰρ αὐτὴ καθ’ αὑτὴν ἡ ψυχὴ ἔσται χωρὶς τοῦ σώματος, πρότερον δ’ οὔ.
</div>
    
  
    
    <div class="sentence">
  <span class="ref">08</span>&nbsp;καὶ ἐν ᾧ ἂν ζῶμεν, οὕτως, ὡς ἔοικεν, ἐγγυτάτω ἐσόμεθα τοῦ εἰδέναι, ἐὰν ὅτι μάλιστα μηδὲν ὁμιλῶμεν τῷ σώματι μηδὲ κοινωνῶμεν, ὅτι μὴ πᾶσα ἀνάγκη, μηδὲ ἀναπιμπλώμεθα τῆς τούτου φύσεως, ἀλλὰ καθαρεύωμεν ἀπ’ αὐτοῦ, ἕως ἂν ὁ θεὸς αὐτὸς ἀπολύσῃ ἡμᾶς: καὶ οὕτω μὲν καθαροὶ ἀπαλλαττόμενοι τῆς τοῦ σώματος ἀφροσύνης, ὡς τὸ εἰκὸς μετὰ τοιούτων τε ἐσόμεθα καὶ γνωσόμεθα δι’ ἡμῶν <span class='stephanus'>67b</span> αὐτῶν πᾶν τὸ εἰλικρινές, τοῦτο δ’ ἐστὶν ἴσως τὸ ἀληθές: μὴ καθαρῷ γὰρ καθαροῦ ἐφάπτεσθαι μὴ οὐ θεμιτὸν ᾖ.</q>
</div>
    
  
    
    <div class="sentence">
  <span class="ref">09</span>&nbsp;τοιαῦτα οἶμαι, ὦ Σιμμία , ἀναγκαῖον εἶναι πρὸς ἀλλήλους λέγειν τε καὶ δοξάζειν πάντας τοὺς ὀρθῶς φιλομαθεῖς.
</div>
    
  
    
    <div class="sentence">
  <span class="ref">10</span>&nbsp;ἢ οὐ δοκεῖ σοι οὕτως;
</div>
    
  
    
    <div class="sentence">
  <span class="ref">11</span>&nbsp;¶ παντός γε μᾶλλον, ὦ Σώκρατες .
</div>
    
  
    
    <div class="sentence">
  <span class="ref">12</span>&nbsp;¶ οὐκοῦν, ἔφη ὁ Σωκράτης , εἰ ταῦτα ἀληθῆ, ὦ ἑταῖρε, πολλὴ ἐλπὶς ἀφικομένῳ οἷ ἐγὼ πορεύομαι, ἐκεῖ ἱκανῶς, εἴπερ που ἄλλοθι, κτήσασθαι τοῦτο οὗ ἕνεκα ἡ πολλὴ πραγματεία ἡμῖν ἐν τῷ παρελθόντι βίῳ γέγονεν, ὥστε ἥ γε <span class='stephanus'>67c</span> ἀποδημία ἡ νῦν μοι προστεταγμένη μετὰ ἀγαθῆς ἐλπίδος γίγνεται καὶ ἄλλῳ ἀνδρὶ ὃς ἡγεῖταί οἱ παρεσκευάσθαι τὴν διάνοιαν ὥσπερ κεκαθαρμένην.
</div>
    
  
    
    <div class="sentence">
  <span class="ref">13</span>&nbsp;¶ πάνυ μὲν οὖν, ἔφη ὁ Σιμμίας .
</div>
    
  
    
    <div class="sentence">
  <span class="ref">14</span>&nbsp;¶ κάθαρσις δὲ εἶναι ἆρα οὐ τοῦτο συμβαίνει, ὅπερ πάλαι ἐν τῷ λόγῳ λέγεται, τὸ χωρίζειν ὅτι μάλιστα ἀπὸ τοῦ σώματος τὴν ψυχὴν καὶ ἐθίσαι αὐτὴν καθ’ αὑτὴν πανταχόθεν ἐκ τοῦ σώματος συναγείρεσθαί τε καὶ ἁθροίζεσθαι, καὶ οἰκεῖν κατὰ τὸ δυνατὸν καὶ ἐν τῷ νῦν παρόντι καὶ ἐν τῷ <span class='stephanus'>67d</span> ἔπειτα μόνην καθ’ αὑτήν, ἐκλυομένην ὥσπερ <del>ἐκ</del> δεσμῶν ἐκ τοῦ σώματος;
</div>
    
  
    
    <div class="sentence">
  <span class="ref">15</span>&nbsp;¶ πάνυ μὲν οὖν, ἔφη.
</div>
    
  
    
    <div class="sentence">
  <span class="ref">16</span>&nbsp;¶ οὐκοῦν τοῦτό γε θάνατος ὀνομάζεται, λύσις καὶ χωρισμὸς ψυχῆς ἀπὸ σώματος;
</div>
    
  
    
    <div class="sentence">
  <span class="ref">17</span>&nbsp;¶ παντάπασί γε, ἦ δ’ ὅς.
</div>
    
  
    
    <div class="sentence">
  <span class="ref">18</span>&nbsp;¶ λύειν δέ γε αὐτήν, ὥς φαμεν, προθυμοῦνται ἀεὶ μάλιστα καὶ μόνοι οἱ φιλοσοφοῦντες ὀρθῶς, καὶ τὸ μελέτημα αὐτὸ τοῦτό ἐστιν τῶν φιλοσόφων, λύσις καὶ χωρισμὸς ψυχῆς ἀπὸ σώματος: ἢ οὔ;
</div>
    
  
    
    <div class="sentence">
  <span class="ref">19</span>&nbsp;¶ φαίνεται.
</div>
    
  
    
    <div class="sentence">
  <span class="ref">20</span>&nbsp;¶ οὐκοῦν, ὅπερ ἐν ἀρχῇ ἔλεγον, γελοῖον ἂν εἴη ἄνδρα <span class='stephanus'>67e</span> παρασκευάζονθ’ ἑαυτὸν ἐν τῷ βίῳ ὅτι ἐγγυτάτω ὄντα τοῦ τεθνάναι οὕτω ζῆν, κἄπειθ’ ἥκοντος αὐτῷ τούτου ἀγανακτεῖν;
</div>
    
  
    
    <div class="sentence">
  <span class="ref">21</span>&nbsp;¶ γελοῖον: πῶς δ’ οὔ;
</div>
    
  
    
    <div class="sentence">
  <span class="ref">22</span>&nbsp;¶ τῷ ὄντι ἄρα, ἔφη, ὦ Σιμμία , οἱ ὀρθῶς φιλοσοφοῦντες ἀποθνῄσκειν μελετῶσι, καὶ τὸ τεθνάναι ἥκιστα αὐτοῖς ἀνθρώπων φοβερόν.
</div>
    
  
    
    <div class="sentence">
  <span class="ref">23</span>&nbsp;ἐκ τῶνδε δὲ σκόπει.
</div>
    
  
    
    <div class="sentence">
  <span class="ref">24</span>&nbsp;εἰ γὰρ διαβέβληνται μὲν πανταχῇ τῷ σώματι, αὐτὴν δὲ καθ’ αὑτὴν ἐπιθυμοῦσι τὴν ψυχὴν ἔχειν, τούτου δὲ γιγνομένου εἰ φοβοῖντο καὶ ἀγανακτοῖεν, οὐ πολλὴ ἂν ἀλογία εἴη, εἰ μὴ <span class='stephanus'>68a</span> ἅσμενοι ἐκεῖσε ἴοιεν, οἷ ἀφικομένοις ἐλπίς ἐστιν οὗ διὰ βίου ἤρων τυχεῖν —
</div>
    
  
    
    <div class="sentence">
  <span class="ref">25</span>&nbsp;ἤρων δὲ φρονήσεως —
</div>
    
  
    
    <div class="sentence">
  <span class="ref">26</span>&nbsp;ᾧ τε διεβέβληντο, τούτου ἀπηλλάχθαι συνόντος αὐτοῖς;
</div>
    
  
    
    <div class="sentence">
  <span class="ref">27</span>&nbsp;ἢ ἀνθρωπίνων μὲν παιδικῶν καὶ γυναικῶν καὶ ὑέων ἀποθανόντων πολλοὶ δὴ ἑκόντες ἠθέλησαν εἰς Ἅιδου μετελθεῖν, ὑπὸ ταύτης ἀγόμενοι τῆς ἐλπίδος, τῆς τοῦ ὄψεσθαί τε ἐκεῖ ὧν ἐπεθύμουν καὶ συνέσεσθαι: φρονήσεως δὲ ἄρα τις τῷ ὄντι ἐρῶν, καὶ λαβὼν σφόδρα τὴν αὐτὴν ταύτην ἐλπίδα, μηδαμοῦ ἄλλοθι ἐντεύξεσθαι αὐτῇ <span class='stephanus'>68b</span> ἀξίως λόγου ἢ ἐν Ἅιδου , ἀγανακτήσει τε ἀποθνῄσκων καὶ οὐχ ἅσμενος εἶσιν αὐτόσε;
</div>
    
  
    
    <div class="sentence">
  <span class="ref">28</span>&nbsp;οἴεσθαί γε χρή, ἐὰν τῷ ὄντι γε ᾖ, ὦ ἑταῖρε, φιλόσοφος: σφόδρα γὰρ αὐτῷ ταῦτα δόξει, μηδαμοῦ ἄλλοθι καθαρῶς ἐντεύξεσθαι φρονήσει ἀλλ’ ἢ ἐκεῖ.
</div>
    
  
    
    <div class="sentence">
  <span class="ref">29</span>&nbsp;εἰ δὲ τοῦτο οὕτως ἔχει, ὅπερ ἄρτι ἔλεγον, οὐ πολλὴ ἂν ἀλογία εἴη εἰ φοβοῖτο τὸν θάνατον ὁ τοιοῦτος;
</div>
    
  
    
    <div class="sentence">
  <span class="ref">30</span>&nbsp;¶ πολλὴ μέντοι νὴ Δία , ἦ δ’ ὅς.
</div>
    
  
    
    <div class="sentence">
  <span class="ref">31</span>&nbsp;¶ οὐκοῦν ἱκανόν σοι τεκμήριον, ἔφη, τοῦτο ἀνδρός, ὃν ἂν ἴδῃς ἀγανακτοῦντα μέλλοντα ἀποθανεῖσθαι, ὅτι οὐκ ἄρ᾽ <span class='stephanus'>68c</span> ἦν φιλόσοφος ἀλλά τις φιλοσώματος;
</div>
    
  
    
    <div class="sentence">
  <span class="ref">32</span>&nbsp;ὁ αὐτὸς δέ που οὗτος τυγχάνει ὢν καὶ φιλοχρήματος καὶ φιλότιμος, ἤτοι τὰ ἕτερα τούτων ἢ ἀμφότερα.
</div>
    
  
    
    <div class="sentence">
  <span class="ref">33</span>&nbsp;¶ πάνυ, ἔφη, ἔχει οὕτως ὡς λέγεις.
</div>
    
  
    
    <div class="sentence">
  <span class="ref">34</span>&nbsp;¶ ἆρ’ οὖν, ἔφη, ὦ Σιμμία , οὐ καὶ ἡ ὀνομαζομένη ἀνδρεία τοῖς οὕτω διακειμένοις μάλιστα προσήκει;
</div>
    
  
    
    <div class="sentence">
  <span class="ref">35</span>&nbsp;¶ πάντως δήπου, ἔφη.
</div>
    
  
    
    <div class="sentence">
  <span class="ref">36</span>&nbsp;¶ οὐκοῦν καὶ ἡ σωφροσύνη, ἣν καὶ οἱ πολλοὶ ὀνομάζουσι σωφροσύνην, τὸ περὶ τὰς ἐπιθυμίας μὴ ἐπτοῆσθαι ἀλλ’ ὀλιγώρως ἔχειν καὶ κοσμίως, ἆρ’ οὐ τούτοις μόνοις προσήκει, τοῖς μάλιστα τοῦ σώματος ὀλιγωροῦσίν τε καὶ ἐν φιλοσοφίᾳ ζῶσιν;
</div>
    
  
</div>
  
    <div class="speech">
  <span class="ref">034</span>
  <h2 class="speaker">
    <span class='stephanus'>68d</span> ¶ ἀνάγκη, ἔφη.
  </h2>

  
    
  
    
    <div class="sentence">
  <span class="ref">01</span>&nbsp;¶ εἰ γὰρ ἐθέλεις, ἦ δ’ ὅς, ἐννοῆσαι τήν γε τῶν ἄλλων ἀνδρείαν τε καὶ σωφροσύνην, δόξει σοι εἶναι ἄτοπος.
</div>
    
  
    
    <div class="sentence">
  <span class="ref">02</span>&nbsp;¶ πῶς δή, ὦ Σώκρατες ;
</div>
    
  
    
    <div class="sentence">
  <span class="ref">03</span>&nbsp;¶ οἶσθα, ἦ δ’ ὅς, ὅτι τὸν θάνατον ἡγοῦνται πάντες οἱ ἄλλοι τῶν μεγάλων κακῶν;
</div>
    
  
    
    <div class="sentence">
  <span class="ref">04</span>&nbsp;¶ καὶ μάλ᾽, ἔφη.
</div>
    
  
    
    <div class="sentence">
  <span class="ref">05</span>&nbsp;¶ οὐκοῦν φόβῳ μειζόνων κακῶν ὑπομένουσιν αὐτῶν οἱ ἀνδρεῖοι τὸν θάνατον, ὅταν ὑπομένωσιν;
</div>
    
  
    
    <div class="sentence">
  <span class="ref">06</span>&nbsp;¶ ἔστι ταῦτα.
</div>
    
  
    
    <div class="sentence">
  <span class="ref">07</span>&nbsp;¶ τῷ δεδιέναι ἄρα καὶ δέει ἀνδρεῖοί εἰσι πάντες πλὴν οἱ φιλόσοφοι: καίτοι ἄλογόν γε δέει τινὰ καὶ δειλίᾳ ἀνδρεῖον εἶναι.
</div>
    
  
</div>
  
    <div class="speech">
  <span class="ref">035</span>
  <h2 class="speaker">
    <span class='stephanus'>68e</span> ¶ πάνυ μὲν οὖν.
  </h2>

  
    
  
    
    <div class="sentence">
  <span class="ref">01</span>&nbsp;¶ τί δὲ οἱ κόσμιοι αὐτῶν;
</div>
    
  
    
    <div class="sentence">
  <span class="ref">02</span>&nbsp;οὐ ταὐτὸν τοῦτο πεπόνθασιν: ἀκολασίᾳ τινὶ σώφρονές εἰσιν;
</div>
    
  
    
    <div class="sentence">
  <span class="ref">03</span>&nbsp;καίτοι φαμέν γε ἀδύνατον εἶναι, ἀλλ’ ὅμως αὐτοῖς συμβαίνει τούτῳ ὅμοιον τὸ πάθος τὸ περὶ ταύτην τὴν εὐήθη σωφροσύνην: φοβούμενοι γὰρ ἑτέρων ἡδονῶν στερηθῆναι καὶ ἐπιθυμοῦντες ἐκείνων, ἄλλων ἀπέχονται ὑπ’ ἄλλων κρατούμενοι.
</div>
    
  
    
    <div class="sentence">
  <span class="ref">04</span>&nbsp;καίτοι καλοῦσί γε ἀκολασίαν <span class='stephanus'>69a</span> τὸ ὑπὸ τῶν ἡδονῶν ἄρχεσθαι, ἀλλ’ ὅμως συμβαίνει αὐτοῖς κρατουμένοις ὑφ᾽ ἡδονῶν κρατεῖν ἄλλων ἡδονῶν.
</div>
    
  
    
    <div class="sentence">
  <span class="ref">05</span>&nbsp;τοῦτο δ’ ὅμοιόν ἐστιν ᾧ νυνδὴ ἐλέγετο, τῷ τρόπον τινὰ δι’ ἀκολασίαν αὐτοὺς σεσωφρονίσθαι.
</div>
    
  
    
    <div class="sentence">
  <span class="ref">06</span>&nbsp;¶ ἔοικε γάρ.
</div>
    
  
    
    <div class="sentence">
  <span class="ref">07</span>&nbsp;¶ ὦ μακάριε Σιμμία , μὴ γὰρ οὐχ αὕτη ᾖ ἡ ὀρθὴ πρὸς ἀρετὴν ἀλλαγή, ἡδονὰς πρὸς ἡδονὰς καὶ λύπας πρὸς λύπας καὶ φόβον πρὸς φόβον καταλλάττεσθαι, <del>καὶ</del> μείζω πρὸς ἐλάττω ὥσπερ νομίσματα, ἀλλ’ ᾖ ἐκεῖνο μόνον τὸ νόμισμα ὀρθόν, ἀντὶ οὗ δεῖ πάντα ταῦτα καταλλάττεσθαι, φρόνησις, <span class='stephanus'>69b</span> <del>καὶ τούτου μὲν πάντα</del> καὶ μετὰ τούτου <del>ὠνούμενά τε καὶ πιπρασκόμενα</del> τῷ ὄντι ᾖ καὶ ἀνδρεία καὶ σωφροσύνη καὶ δικαιοσύνη καὶ συλλήβδην ἀληθὴς ἀρετή, μετὰ φρονήσεως, καὶ προσγιγνομένων καὶ ἀπογιγνομένων καὶ ἡδονῶν καὶ φόβων καὶ τῶν ἄλλων πάντων τῶν τοιούτων: χωριζόμενα δὲ φρονήσεως <del>καὶ</del> ἀλλαττόμενα ἀντὶ ἀλλήλων μὴ σκιαγραφία τις ᾖ ἡ τοιαύτη ἀρετὴ καὶ τῷ ὄντι ἀνδραποδώδης τε καὶ οὐδὲν ὑγιὲς οὐδ’ ἀληθὲς ἔχῃ, τὸ δ’ ἀληθὲς τῷ ὄντι ᾖ <span class='stephanus'>69c</span> κάθαρσίς τις τῶν τοιούτων πάντων καὶ ἡ σωφροσύνη καὶ ἡ δικαιοσύνη καὶ ἀνδρεία, καὶ αὐτὴ ἡ φρόνησις μὴ καθαρμός τις ᾖ.
</div>
    
  
    
    <div class="sentence">
  <span class="ref">08</span>&nbsp;καὶ κινδυνεύουσι καὶ οἱ τὰς τελετὰς ἡμῖν οὗτοι καταστήσαντες οὐ φαῦλοί τινες εἶναι, ἀλλὰ τῷ ὄντι πάλαι αἰνίττεσθαι ὅτι ὃς ἂν ἀμύητος καὶ ἀτέλεστος εἰς Ἅιδου ἀφίκηται ἐν βορβόρῳ κείσεται, ὁ δὲ κεκαθαρμένος τε καὶ τετελεσμένος ἐκεῖσε ἀφικόμενος μετὰ θεῶν οἰκήσει.
</div>
    
  
    
    <div class="sentence">
  <span class="ref">09</span>&nbsp;εἰσὶν γὰρ δή, <del>ὥς</del> φασιν οἱ περὶ τὰς τελετάς, <q>ναρθηκοφόροι <span class='stephanus'>69d</span> μὲν πολλοί, βάκχοι δέ τε παῦροι:</q> οὗτοι δ’ εἰσὶν κατὰ τὴν ἐμὴν δόξαν οὐκ ἄλλοι ἢ οἱ πεφιλοσοφηκότες ὀρθῶς.
</div>
    
  
    
    <div class="sentence">
  <span class="ref">10</span>&nbsp;ὧν δὴ καὶ ἐγὼ κατά γε τὸ δυνατὸν οὐδὲν ἀπέλιπον ἐν τῷ βίῳ ἀλλὰ παντὶ τρόπῳ προυθυμήθην γενέσθαι: εἰ δ’ ὀρθῶς προυθυμήθην καί τι ἠνύσαμεν, ἐκεῖσε ἐλθόντες τὸ σαφὲς εἰσόμεθα, ἂν θεὸς ἐθέλῃ, ὀλίγον ὕστερον, ὡς ἐμοὶ δοκεῖ.
</div>
    
  
    
    <div class="sentence">
  <span class="ref">11</span>&nbsp;ταῦτ’ οὖν ἐγώ, ἔφη, ὦ Σιμμία τε καὶ Κέβης , ἀπολογοῦμαι, ὡς εἰκότως ὑμᾶς τε ἀπολείπων καὶ τοὺς ἐνθάδε δεσπότας οὐ <span class='stephanus'>69e</span> χαλεπῶς φέρω οὐδ’ ἀγανακτῶ, ἡγούμενος κἀκεῖ οὐδὲν ἧττον ἢ ἐνθάδε δεσπόταις τε ἀγαθοῖς ἐντεύξεσθαι καὶ ἑταίροις: <del>τοῖς δὲ πολλοῖς ἀπιστίαν παρέχει</del> : εἴ τι οὖν ὑμῖν πιθανώτερός εἰμι ἐν τῇ ἀπολογίᾳ ἢ τοῖς Ἀθηναίων δικασταῖς, εὖ ἂν ἔχοι.
</div>
    
  
    
    <div class="sentence">
  <span class="ref">12</span>&nbsp;¶ εἰπόντος δὴ τοῦ Σωκράτους ταῦτα, ὑπολαβὼν ὁ Κέβης ἔφη: ὦ Σώκρατες , τὰ μὲν ἄλλα ἔμοιγε δοκεῖ καλῶς λέγεσθαι, <span class='stephanus'>70a</span> τὰ δὲ περὶ τῆς ψυχῆς πολλὴν ἀπιστίαν παρέχει τοῖς ἀνθρώποις μή, ἐπειδὰν ἀπαλλαγῇ τοῦ σώματος, οὐδαμοῦ ἔτι ᾖ, ἀλλ’ ἐκείνῃ τῇ ἡμέρᾳ διαφθείρηταί τε καὶ ἀπολλύηται ᾗ ἂν ὁ ἄνθρωπος ἀποθνῄσκῃ, εὐθὺς ἀπαλλαττομένη τοῦ σώματος, καὶ ἐκβαίνουσα ὥσπερ πνεῦμα ἢ καπνὸς διασκεδασθεῖσα οἴχηται διαπτομένη καὶ οὐδὲν ἔτι οὐδαμοῦ ᾖ.
</div>
    
  
    
    <div class="sentence">
  <span class="ref">13</span>&nbsp;ἐπεί, εἴπερ εἴη που αὐτὴ καθ’ αὑτὴν συνηθροισμένη καὶ ἀπηλλαγμένη τούτων τῶν κακῶν ὧν σὺ νυνδὴ διῆλθες, πολλὴ ἂν εἴη ἐλπὶς καὶ καλή, ὦ <span class='stephanus'>70b</span> Σώκρατες , ὡς ἀληθῆ ἐστιν ἃ σὺ λέγεις: ἀλλὰ τοῦτο δὴ ἴσως οὐκ ὀλίγης παραμυθίας δεῖται καὶ πίστεως, ὡς ἔστι τε ψυχὴ ἀποθανόντος τοῦ ἀνθρώπου καί τινα δύναμιν ἔχει καὶ φρόνησιν.
</div>
    
  
    
    <div class="sentence">
  <span class="ref">14</span>&nbsp;¶ ἀληθῆ, ἔφη, λέγεις, ὁ Σωκράτης , ὦ Κέβης : ἀλλὰ τί δὴ ποιῶμεν;
</div>
    
  
    
    <div class="sentence">
  <span class="ref">15</span>&nbsp;ἢ περὶ αὐτῶν τούτων βούλει διαμυθολογῶμεν, εἴτε εἰκὸς οὕτως ἔχειν εἴτε μή;
</div>
    
  
    
    <div class="sentence">
  <span class="ref">16</span>&nbsp;¶ ἐγὼ γοῦν, ἔφη ὁ Κέβης , ἡδέως ἂν ἀκούσαιμι ἥντινα δόξαν ἔχεις περὶ αὐτῶν.
</div>
    
  
    
    <div class="sentence">
  <span class="ref">17</span>&nbsp;¶ οὔκουν γ’ ἂν οἶμαι, ἦ δ’ ὃς ὁ Σωκράτης , εἰπεῖν τινα νῦν <span class='stephanus'>70c</span> ἀκούσαντα, οὐδ’ εἰ κωμῳδοποιὸς εἴη, ὡς ἀδολεσχῶ καὶ οὐ περὶ προσηκόντων τοὺς λόγους ποιοῦμαι.
</div>
    
  
    
    <div class="sentence">
  <span class="ref">18</span>&nbsp;εἰ οὖν δοκεῖ, χρὴ διασκοπεῖσθαι.
</div>
    
  
    
    <div class="sentence">
  <span class="ref">19</span>&nbsp;¶ σκεψώμεθα δὲ αὐτὸ τῇδέ πῃ, εἴτ’ ἄρα ἐν Ἅιδου εἰσὶν αἱ ψυχαὶ τελευτησάντων τῶν ἀνθρώπων εἴτε καὶ οὔ.
</div>
    
  
    
    <div class="sentence">
  <span class="ref">20</span>&nbsp;παλαιὸς μὲν οὖν ἔστι τις λόγος οὗ μεμνήμεθα, ὡς εἰσὶν ἐνθένδε ἀφικόμεναι ἐκεῖ, καὶ πάλιν γε δεῦρο ἀφικνοῦνται καὶ γίγνονται ἐκ τῶν τεθνεώτων: καὶ εἰ τοῦθ’ οὕτως ἔχει, πάλιν γίγνεσθαι ἐκ τῶν ἀποθανόντων τοὺς ζῶντας, ἄλλο τι ἢ εἶεν <span class='stephanus'>70d</span> ἂν αἱ ψυχαὶ ἡμῶν ἐκεῖ;
</div>
    
  
    
    <div class="sentence">
  <span class="ref">21</span>&nbsp;οὐ γὰρ ἄν που πάλιν ἐγίγνοντο μὴ οὖσαι, καὶ τοῦτο ἱκανὸν τεκμήριον τοῦ ταῦτ’ εἶναι, εἰ τῷ ὄντι φανερὸν γίγνοιτο ὅτι οὐδαμόθεν ἄλλοθεν γίγνονται οἱ ζῶντες ἢ ἐκ τῶν τεθνεώτων: εἰ δὲ μὴ ἔστι τοῦτο, ἄλλου ἄν του δέοι λόγου.
</div>
    
  
    
    <div class="sentence">
  <span class="ref">22</span>&nbsp;¶ πάνυ μὲν οὖν, ἔφη ὁ Κέβης .
</div>
    
  
    
    <div class="sentence">
  <span class="ref">23</span>&nbsp;¶ μὴ τοίνυν κατ᾽ ἀνθρώπων, ἦ δ’ ὅς, σκόπει μόνον τοῦτο, εἰ βούλει ῥᾷον μαθεῖν, ἀλλὰ καὶ κατὰ ζῴων πάντων καὶ φυτῶν, καὶ συλλήβδην ὅσαπερ ἔχει γένεσιν περὶ πάντων <span class='stephanus'>70e</span> ἴδωμεν ἆρ’ οὑτωσὶ γίγνεται πάντα, οὐκ ἄλλοθεν ἢ ἐκ τῶν ἐναντίων τὰ ἐναντία, ὅσοις τυγχάνει ὂν τοιοῦτόν τι, οἷον τὸ καλὸν τῷ αἰσχρῷ ἐναντίον που καὶ δίκαιον ἀδίκῳ, καὶ ἄλλα δὴ μυρία οὕτως ἔχει.
</div>
    
  
    
    <div class="sentence">
  <span class="ref">24</span>&nbsp;τοῦτο οὖν σκεψώμεθα, ἆρα ἀναγκαῖον ὅσοις ἔστι τι ἐναντίον, μηδαμόθεν ἄλλοθεν αὐτὸ γίγνεσθαι ἢ ἐκ τοῦ αὐτῷ ἐναντίου.
</div>
    
  
    
    <div class="sentence">
  <span class="ref">25</span>&nbsp;οἷον ὅταν μεῖζόν τι γίγνηται, ἀνάγκη που ἐξ ἐλάττονος ὄντος πρότερον ἔπειτα μεῖζον γίγνεσθαι;
</div>
    
  
    
    <div class="sentence">
  <span class="ref">26</span>&nbsp;¶ ναί.
</div>
    
  
    
    <div class="sentence">
  <span class="ref">27</span>&nbsp;¶ οὐκοῦν κἂν ἔλαττον γίγνηται, ἐκ μείζονος ὄντος πρότερον <span class='stephanus'>71a</span> ὕστερον ἔλαττον γενήσεται;
</div>
    
  
    
    <div class="sentence">
  <span class="ref">28</span>&nbsp;¶ ἔστιν οὕτω, ἔφη.
</div>
    
  
    
    <div class="sentence">
  <span class="ref">29</span>&nbsp;¶ καὶ μὴν ἐξ ἰσχυροτέρου γε τὸ ἀσθενέστερον καὶ ἐκ βραδυτέρου τὸ θᾶττον;
</div>
    
  
    
    <div class="sentence">
  <span class="ref">30</span>&nbsp;¶ πάνυ γε.
</div>
    
  
    
    <div class="sentence">
  <span class="ref">31</span>&nbsp;¶ τί δέ;
</div>
    
  
    
    <div class="sentence">
  <span class="ref">32</span>&nbsp;ἄν τι χεῖρον γίγνηται, οὐκ ἐξ ἀμείνονος, καὶ ἂν δικαιότερον, ἐξ ἀδικωτέρου;
</div>
    
  
    
    <div class="sentence">
  <span class="ref">33</span>&nbsp;¶ πῶς γὰρ οὔ;
</div>
    
  
    
    <div class="sentence">
  <span class="ref">34</span>&nbsp;¶ ἱκανῶς οὖν, ἔφη, ἔχομεν τοῦτο, ὅτι πάντα οὕτω γίγνεται, ἐξ ἐναντίων τὰ ἐναντία πράγματα;
</div>
    
  
    
    <div class="sentence">
  <span class="ref">35</span>&nbsp;¶ πάνυ γε.
</div>
    
  
    
    <div class="sentence">
  <span class="ref">36</span>&nbsp;¶ τί δ’ αὖ;
</div>
    
  
    
    <div class="sentence">
  <span class="ref">37</span>&nbsp;ἔστι τι καὶ τοιόνδε ἐν αὐτοῖς, οἷον μεταξὺ ἀμφοτέρων πάντων τῶν ἐναντίων δυοῖν ὄντοιν δύο γενέσεις, <span class='stephanus'>71b</span> ἀπὸ μὲν τοῦ ἑτέρου ἐπὶ τὸ ἕτερον, ἀπὸ δ’ αὖ τοῦ ἑτέρου πάλιν ἐπὶ τὸ ἕτερον: μείζονος μὲν πράγματος καὶ ἐλάττονος μεταξὺ αὔξησις καὶ φθίσις, καὶ καλοῦμεν οὕτω τὸ μὲν αὐξάνεσθαι, τὸ δὲ φθίνειν;
</div>
    
  
    
    <div class="sentence">
  <span class="ref">38</span>&nbsp;¶ ναί, ἔφη.
</div>
    
  
    
    <div class="sentence">
  <span class="ref">39</span>&nbsp;¶ οὐκοῦν καὶ διακρίνεσθαι καὶ συγκρίνεσθαι, καὶ ψύχεσθαι καὶ θερμαίνεσθαι, καὶ πάντα οὕτω, κἂν εἰ μὴ χρώμεθα τοῖς ὀνόμασιν ἐνιαχοῦ, ἀλλ’ ἔργῳ γοῦν πανταχοῦ οὕτως ἔχειν ἀναγκαῖον, γίγνεσθαί τε αὐτὰ ἐξ ἀλλήλων γένεσίν τε εἶναι ἑκατέρου εἰς ἄλληλα;
</div>
    
  
    
    <div class="sentence">
  <span class="ref">40</span>&nbsp;¶ πάνυ μὲν οὖν, ἦ δ᾽ ὅς.
</div>
    
  
</div>
  
    <div class="speech">
  <span class="ref">036</span>
  <h2 class="speaker">
    <span class='stephanus'>71c</span> ¶ τί οὖν;
  </h2>

  
    
  
    
    <div class="sentence">
  <span class="ref">01</span>&nbsp;ἔφη, τῷ ζῆν ἐστί τι ἐναντίον, ὥσπερ τῷ ἐγρηγορέναι τὸ καθεύδειν;
</div>
    
  
    
    <div class="sentence">
  <span class="ref">02</span>&nbsp;¶ πάνυ μὲν οὖν, ἔφη.
</div>
    
  
    
    <div class="sentence">
  <span class="ref">03</span>&nbsp;¶ τί;
</div>
    
  
    
    <div class="sentence">
  <span class="ref">04</span>&nbsp;¶ τὸ τεθνάναι, ἔφη.
</div>
    
  
    
    <div class="sentence">
  <span class="ref">05</span>&nbsp;¶ οὐκοῦν ἐξ ἀλλήλων τε γίγνεται ταῦτα, εἴπερ ἐναντία ἐστιν, καὶ αἱ γενέσεις εἰσὶν αὐτοῖν μεταξὺ δύο δυοῖν ὄντοιν;
</div>
    
  
    
    <div class="sentence">
  <span class="ref">06</span>&nbsp;¶ πῶς γὰρ οὔ;
</div>
    
  
    
    <div class="sentence">
  <span class="ref">07</span>&nbsp;¶ τὴν μὲν τοίνυν ἑτέραν συζυγίαν ὧν νυνδὴ ἔλεγον ἐγώ σοι, ἔφη, ἐρῶ, ὁ Σωκράτης , καὶ αὐτὴν καὶ τὰς γενέσεις: σὺ δέ μοι τὴν ἑτέραν.
</div>
    
  
    
    <div class="sentence">
  <span class="ref">08</span>&nbsp;λέγω δὲ τὸ μὲν καθεύδειν, τὸ δὲ ἐγρηγορέναι, καὶ ἐκ τοῦ καθεύδειν τὸ ἐγρηγορέναι γίγνεσθαι καὶ <span class='stephanus'>71d</span> ἐκ τοῦ ἐγρηγορέναι τὸ καθεύδειν, καὶ τὰς γενέσεις αὐτοῖν τὴν μὲν καταδαρθάνειν εἶναι, τὴν δ’ ἀνεγείρεσθαι.
</div>
    
  
    
    <div class="sentence">
  <span class="ref">09</span>&nbsp;ἱκανῶς σοι, ἔφη, ἢ οὔ;
</div>
    
  
    
    <div class="sentence">
  <span class="ref">10</span>&nbsp;¶ πάνυ μὲν οὖν.
</div>
    
  
    
    <div class="sentence">
  <span class="ref">11</span>&nbsp;¶ λέγε δή μοι καὶ σύ, ἔφη, οὕτω περὶ ζωῆς καὶ θανάτου.
</div>
    
  
    
    <div class="sentence">
  <span class="ref">12</span>&nbsp;οὐκ ἐναντίον μὲν φῂς τῷ ζῆν τὸ τεθνάναι εἶναι;
</div>
    
  
    
    <div class="sentence">
  <span class="ref">13</span>&nbsp;¶ ἔγωγε.
</div>
    
  
    
    <div class="sentence">
  <span class="ref">14</span>&nbsp;¶ γίγνεσθαι δὲ ἐξ ἀλλήλων;
</div>
    
  
    
    <div class="sentence">
  <span class="ref">15</span>&nbsp;¶ ναί.
</div>
    
  
    
    <div class="sentence">
  <span class="ref">16</span>&nbsp;¶ ἐξ οὖν τοῦ ζῶντος τί τὸ γιγνόμενον;
</div>
    
  
    
    <div class="sentence">
  <span class="ref">17</span>&nbsp;¶ τὸ τεθνηκός, ἔφη.
</div>
    
  
    
    <div class="sentence">
  <span class="ref">18</span>&nbsp;¶ τί δέ, ἦ δ’ ὅς, ἐκ τοῦ τεθνεῶτος;
</div>
    
  
    
    <div class="sentence">
  <span class="ref">19</span>&nbsp;¶ ἀναγκαῖον, ἔφη, ὁμολογεῖν ὅτι τὸ ζῶν.
</div>
    
  
    
    <div class="sentence">
  <span class="ref">20</span>&nbsp;¶ ἐκ τῶν τεθνεώτων ἄρα, ὦ Κέβης , τὰ ζῶντά τε καὶ οἱ ζῶντες γίγνονται;
</div>
    
  
</div>
  
    <div class="speech">
  <span class="ref">037</span>
  <h2 class="speaker">
    <span class='stephanus'>71e</span> ¶ φαίνεται, ἔφη.
  </h2>

  
    
  
    
    <div class="sentence">
  <span class="ref">01</span>&nbsp;¶ εἰσὶν ἄρα, ἔφη, αἱ ψυχαὶ ἡμῶν ἐν Ἅιδου .
</div>
    
  
    
    <div class="sentence">
  <span class="ref">02</span>&nbsp;¶ ἔοικεν.
</div>
    
  
    
    <div class="sentence">
  <span class="ref">03</span>&nbsp;¶ οὐκοῦν καὶ τοῖν γενεσέοιν τοῖν περὶ ταῦτα ἥ γ’ ἑτέρα σαφὴς οὖσα τυγχάνει;
</div>
    
  
    
    <div class="sentence">
  <span class="ref">04</span>&nbsp;τὸ γὰρ ἀποθνῄσκειν σαφὲς δήπου, ἢ οὔ;
</div>
    
  
    
    <div class="sentence">
  <span class="ref">05</span>&nbsp;¶ πάνυ μὲν οὖν, ἔφη.
</div>
    
  
    
    <div class="sentence">
  <span class="ref">06</span>&nbsp;¶ πῶς οὖν, ἦ δ’ ὅς, ποιήσομεν;
</div>
    
  
    
    <div class="sentence">
  <span class="ref">07</span>&nbsp;οὐκ ἀνταποδώσομεν τὴν ἐναντίαν γένεσιν, ἀλλὰ ταύτῃ χωλὴ ἔσται ἡ φύσις;
</div>
    
  
    
    <div class="sentence">
  <span class="ref">08</span>&nbsp;ἢ ἀνάγκη ἀποδοῦναι τῷ ἀποθνῄσκειν ἐναντίαν τινὰ γένεσιν;
</div>
    
  
    
    <div class="sentence">
  <span class="ref">09</span>&nbsp;¶ πάντως που, ἔφη.
</div>
    
  
    
    <div class="sentence">
  <span class="ref">10</span>&nbsp;¶ τίνα ταύτην;
</div>
    
  
    
    <div class="sentence">
  <span class="ref">11</span>&nbsp;¶ τὸ ἀναβιώσκεσθαι.
</div>
    
  
    
    <div class="sentence">
  <span class="ref">12</span>&nbsp;¶ οὐκοῦν, ἦ δ’ ὅς, εἴπερ ἔστι τὸ ἀναβιώσκεσθαι, ἐκ τῶν <span class='stephanus'>72a</span> τεθνεώτων ἂν εἴη γένεσις εἰς τοὺς ζῶντας αὕτη, τὸ ἀναβιώσκεσθαι;
</div>
    
  
    
    <div class="sentence">
  <span class="ref">13</span>&nbsp;¶ πάνυ γε.
</div>
    
  
    
    <div class="sentence">
  <span class="ref">14</span>&nbsp;¶ ὁμολογεῖται ἄρα ἡμῖν καὶ ταύτῃ τοὺς ζῶντας ἐκ τῶν τεθνεώτων γεγονέναι οὐδὲν ἧττον ἢ τοὺς τεθνεῶτας ἐκ τῶν ζώντων, τούτου δὲ ὄντος ἱκανόν που ἐδόκει τεκμήριον εἶναι ὅτι ἀναγκαῖον τὰς τῶν τεθνεώτων ψυχὰς εἶναί που, ὅθεν δὴ πάλιν γίγνεσθαι.
</div>
    
  
    
    <div class="sentence">
  <span class="ref">15</span>&nbsp;¶ δοκεῖ μοι, ἔφη, ὦ Σώκρατες , ἐκ τῶν ὡμολογημένων ἀναγκαῖον οὕτως ἔχειν.
</div>
    
  
    
    <div class="sentence">
  <span class="ref">16</span>&nbsp;¶ ἰδὲ τοίνυν οὕτως, ἔφη, ὦ Κέβης , ὅτι οὐδ’ ἀδίκως ὡμολογήκαμεν, ὡς ἐμοὶ δοκεῖ.
</div>
    
  
    
    <div class="sentence">
  <span class="ref">17</span>&nbsp;εἰ γὰρ μὴ ἀεὶ ἀνταποδιδοίη τὰ <span class='stephanus'>72b</span> ἕτερα τοῖς ἑτέροις γιγνόμενα, ὡσπερεὶ κύκλῳ περιιόντα, ἀλλ’ εὐθεῖά τις εἴη ἡ γένεσις ἐκ τοῦ ἑτέρου μόνον εἰς τὸ καταντικρὺ καὶ μὴ ἀνακάμπτοι πάλιν ἐπὶ τὸ ἕτερον μηδὲ καμπὴν ποιοῖτο, οἶσθ’ ὅτι πάντα τελευτῶντα τὸ αὐτὸ σχῆμα ἂν σχοίη καὶ τὸ αὐτὸ πάθος ἂν πάθοι καὶ παύσαιτο γιγνόμενα;
</div>
    
  
    
    <div class="sentence">
  <span class="ref">18</span>&nbsp;¶ πῶς λέγεις;
</div>
    
  
    
    <div class="sentence">
  <span class="ref">19</span>&nbsp;ἔφη.
</div>
    
  
    
    <div class="sentence">
  <span class="ref">20</span>&nbsp;¶ οὐδὲν χαλεπόν, ἦ δ’ ὅς, ἐννοῆσαι ὃ λέγω: ἀλλ’ οἷον εἰ τὸ καταδαρθάνειν μὲν εἴη, τὸ δ’ ἀνεγείρεσθαι μὴ ἀνταποδιδοίη γιγνόμενον ἐκ τοῦ καθεύδοντος, οἶσθ’ ὅτι τελευτῶντα πάντ’ <span class='stephanus'>72c</span> <ins>ἂν</ins> λῆρον τὸν Ἐνδυμίωνα ἀποδείξειεν καὶ οὐδαμοῦ ἂν φαίνοιτο διὰ τὸ καὶ τἆλλα πάντα ταὐτὸν ἐκείνῳ πεπονθέναι, καθεύδειν.
</div>
    
  
    
    <div class="sentence">
  <span class="ref">21</span>&nbsp;κἂν εἰ συγκρίνοιτο μὲν πάντα, διακρίνοιτο δὲ μή, ταχὺ ἂν τὸ τοῦ Ἀναξαγόρου γεγονὸς εἴη, <q>ὁμοῦ πάντα χρήματα.</q>
</div>
    
  
    
    <div class="sentence">
  <span class="ref">22</span>&nbsp;ὡσαύτως δέ, ὦ φίλε Κέβης , καὶ εἰ ἀποθνῄσκοι μὲν πάντα ὅσα τοῦ ζῆν μεταλάβοι, ἐπειδὴ δὲ ἀποθάνοι, μένοι ἐν τούτῳ τῷ σχήματι τὰ τεθνεῶτα καὶ μὴ πάλιν ἀναβιώσκοιτο, ἆρ’ οὐ πολλὴ ἀνάγκη τελευτῶντα πάντα <span class='stephanus'>72d</span> τεθνάναι καὶ μηδὲν ζῆν;
</div>
    
  
    
    <div class="sentence">
  <span class="ref">23</span>&nbsp;εἰ γὰρ ἐκ μὲν τῶν ἄλλων τὰ ζῶντα γίγνοιτο, τὰ δὲ ζῶντα θνῄσκοι, τίς μηχανὴ μὴ οὐχὶ πάντα καταναλωθῆναι εἰς τὸ τεθνάναι;
</div>
    
  
    
    <div class="sentence">
  <span class="ref">24</span>&nbsp;¶ οὐδὲ μία μοι δοκεῖ, ἔφη ὁ Κέβης , ὦ Σώκρατες , ἀλλά μοι δοκεῖς παντάπασιν ἀληθῆ λέγειν.
</div>
    
  
    
    <div class="sentence">
  <span class="ref">25</span>&nbsp;¶ ἔστιν γάρ, ἔφη, ὦ Κέβης , ὡς ἐμοὶ δοκεῖ, παντὸς μᾶλλον οὕτω, καὶ ἡμεῖς αὐτὰ ταῦτα οὐκ ἐξαπατώμενοι ὁμολογοῦμεν, ἀλλ’ ἔστι τῷ ὄντι καὶ τὸ ἀναβιώσκεσθαι καὶ ἐκ τῶν τεθνεώτων τοὺς ζῶντας γίγνεσθαι καὶ τὰς τῶν τεθνεώτων ψυχὰς <span class='stephanus'>72e</span> εἶναι <del>καὶ ταῖς μέν γε ἀγαθαῖς ἄμεινον εἶναι, ταῖς δὲ κακαῖς κάκιον</del> .
</div>
    
  
    
    <div class="sentence">
  <span class="ref">26</span>&nbsp;¶ καὶ μήν, ἔφη ὁ Κέβης ὑπολαβών, καὶ κατ’ ἐκεῖνόν γε τὸν λόγον, ὦ Σώκρατες , εἰ ἀληθής ἐστιν, ὃν σὺ εἴωθας θαμὰ λέγειν, ὅτι ἡμῖν ἡ μάθησις οὐκ ἄλλο τι ἢ ἀνάμνησις τυγχάνει οὖσα, καὶ κατὰ τοῦτον ἀνάγκη που ἡμᾶς ἐν προτέρῳ τινὶ χρόνῳ μεμαθηκέναι ἃ νῦν ἀναμιμνῃσκόμεθα.
</div>
    
  
    
    <div class="sentence">
  <span class="ref">27</span>&nbsp;τοῦτο δὲ <span class='stephanus'>73a</span> ἀδύνατον, εἰ μὴ ἦν που ἡμῖν ἡ ψυχὴ πρὶν ἐν τῷδε τῷ ἀνθρωπίνῳ εἴδει γενέσθαι: ὥστε καὶ ταύτῃ ἀθάνατον ἡ ψυχή τι ἔοικεν εἶναι.
</div>
    
  
    
    <div class="sentence">
  <span class="ref">28</span>&nbsp;¶ ἀλλά, ὦ Κέβης , ἔφη ὁ Σιμμίας ὑπολαβών, ποῖαι τούτων αἱ ἀποδείξεις;
</div>
    
  
    
    <div class="sentence">
  <span class="ref">29</span>&nbsp;ὑπόμνησόν με: οὐ γὰρ σφόδρα ἐν τῷ παρόντι μέμνημαι.
</div>
    
  
    
    <div class="sentence">
  <span class="ref">30</span>&nbsp;¶ ἑνὶ μὲν λόγῳ, ἔφη ὁ Κέβης , καλλίστῳ, ὅτι ἐρωτώμενοι οἱ ἄνθρωποι, ἐάν τις καλῶς ἐρωτᾷ, αὐτοὶ λέγουσιν πάντα ᾗ ἔχει —
</div>
    
  
    
    <div class="sentence">
  <span class="ref">31</span>&nbsp;καίτοι εἰ μὴ ἐτύγχανεν αὐτοῖς ἐπιστήμη ἐνοῦσα καὶ ὀρθὸς λόγος, οὐκ ἂν οἷοί τ’ ἦσαν τοῦτο ποιῆσαι —
</div>
    
  
    
    <div class="sentence">
  <span class="ref">32</span>&nbsp;ἔπειτα <span class='stephanus'>73b</span> ἐάν τις ἐπὶ τὰ διαγράμματα ἄγῃ ἢ ἄλλο τι τῶν τοιούτων, ἐνταῦθα σαφέστατα κατηγορεῖ ὅτι τοῦτο οὕτως ἔχει.
</div>
    
  
    
    <div class="sentence">
  <span class="ref">33</span>&nbsp;¶ εἰ δὲ μὴ ταύτῃ γε, ἔφη, πείθῃ, ὦ Σιμμία , ὁ Σωκράτης , σκέψαι ἂν τῇδέ πῄ σοι σκοπουμένῳ συνδόξῃ.
</div>
    
  
    
    <div class="sentence">
  <span class="ref">34</span>&nbsp;ἀπιστεῖς γὰρ δὴ πῶς ἡ καλουμένη μάθησις ἀνάμνησίς ἐστιν;
</div>
    
  
    
    <div class="sentence">
  <span class="ref">35</span>&nbsp;¶ ἀπιστῶ μέν <del>σοι</del> ἔγωγε, ἦ δ’ ὃς ὁ Σιμμίας , οὔ, αὐτὸ δὲ τοῦτο, ἔφη, δέομαι παθεῖν περὶ οὗ ὁ λόγος, ἀναμνησθῆναι.
</div>
    
  
    
    <div class="sentence">
  <span class="ref">36</span>&nbsp;καὶ σχεδόν γε ἐξ ὧν Κέβης ἐπεχείρησε λέγειν ἤδη μέμνημαι καὶ πείθομαι: οὐδὲν μεντἂν ἧττον ἀκούοιμι νῦν πῇ σὺ ἐπεχείρησας λέγειν.
</div>
    
  
</div>
  
    <div class="speech">
  <span class="ref">038</span>
  <h2 class="speaker">
    <span class='stephanus'>73c</span> ¶ τῇδ’ ἔγωγε, ἦ δ’ ὅς.
  </h2>

  
    
  
    
    <div class="sentence">
  <span class="ref">01</span>&nbsp;ὁμολογοῦμεν γὰρ δήπου, εἴ τίς τι ἀναμνησθήσεται, δεῖν αὐτὸν τοῦτο πρότερόν ποτε ἐπίστασθαι.
</div>
    
  
    
    <div class="sentence">
  <span class="ref">02</span>&nbsp;¶ πάνυ γ᾽, ἔφη.
</div>
    
  
    
    <div class="sentence">
  <span class="ref">03</span>&nbsp;¶ ἆρ’ οὖν καὶ τόδε ὁμολογοῦμεν, ὅταν ἐπιστήμη παραγίγνηται τρόπῳ τοιούτῳ, ἀνάμνησιν εἶναι;
</div>
    
  
    
    <div class="sentence">
  <span class="ref">04</span>&nbsp;λέγω δὲ τίνα τρόπον;
</div>
    
  
    
    <div class="sentence">
  <span class="ref">05</span>&nbsp;τόνδε.
</div>
    
  
    
    <div class="sentence">
  <span class="ref">06</span>&nbsp;ἐάν τίς τι ἕτερον ἢ ἰδὼν ἢ ἀκούσας ἤ τινα ἄλλην αἴσθησιν λαβὼν μὴ μόνον ἐκεῖνο γνῷ, ἀλλὰ καὶ ἕτερον ἐννοήσῃ οὗ μὴ ἡ αὐτὴ ἐπιστήμη ἀλλ’ ἄλλη, ἆρα οὐχὶ τοῦτο δικαίως λέγομεν ὅτι ἀνεμνήσθη, οὗ τὴν ἔννοιαν <span class='stephanus'>73d</span> ἔλαβεν;
</div>
    
  
    
    <div class="sentence">
  <span class="ref">07</span>&nbsp;¶ πῶς λέγεις;
</div>
    
  
    
    <div class="sentence">
  <span class="ref">08</span>&nbsp;¶ οἷον τὰ τοιάδε: ἄλλη που ἐπιστήμη ἀνθρώπου καὶ λύρας.
</div>
    
  
    
    <div class="sentence">
  <span class="ref">09</span>&nbsp;¶ πῶς γὰρ οὔ;
</div>
    
  
    
    <div class="sentence">
  <span class="ref">10</span>&nbsp;¶ οὐκοῦν οἶσθα ὅτι οἱ ἐρασταί, ὅταν ἴδωσιν λύραν ἢ ἱμάτιον ἢ ἄλλο τι οἷς τὰ παιδικὰ αὐτῶν εἴωθε χρῆσθαι, πάσχουσι τοῦτο: ἔγνωσάν τε τὴν λύραν καὶ ἐν τῇ διανοίᾳ ἔλαβον τὸ εἶδος τοῦ παιδὸς οὗ ἦν ἡ λύρα;
</div>
    
  
    
    <div class="sentence">
  <span class="ref">11</span>&nbsp;τοῦτο δέ ἐστιν ἀνάμνησις: ὥσπερ γε καὶ Σιμμίαν τις ἰδὼν πολλάκις κέβητος ἀνεμνήσθη, καὶ ἄλλα που μυρία τοιαῦτ’ ἂν εἴη.
</div>
    
  
    
    <div class="sentence">
  <span class="ref">12</span>&nbsp;¶ μυρία μέντοι νὴ Δία , ἔφη ὁ Σιμμίας .
</div>
    
  
</div>
  
    <div class="speech">
  <span class="ref">039</span>
  <h2 class="speaker">
    <span class='stephanus'>73e</span> ¶ οὐκοῦν, ἦ δ’ ὅς, τὸ τοιοῦτον ἀνάμνησίς τίς ἐστι;
  </h2>

  
    
  
    
    <div class="sentence">
  <span class="ref">01</span>&nbsp;μάλιστα μέντοι ὅταν τις τοῦτο πάθῃ περὶ ἐκεῖνα ἃ ὑπὸ χρόνου καὶ τοῦ μὴ ἐπισκοπεῖν ἤδη ἐπελέληστο;
</div>
    
  
    
    <div class="sentence">
  <span class="ref">02</span>&nbsp;¶ πάνυ μὲν οὖν, ἔφη.
</div>
    
  
    
    <div class="sentence">
  <span class="ref">03</span>&nbsp;¶ τί δέ;
</div>
    
  
    
    <div class="sentence">
  <span class="ref">04</span>&nbsp;ἦ δ’ ὅς: ἔστιν ἵππον γεγραμμένον ἰδόντα καὶ λύραν γεγραμμένην ἀνθρώπου ἀναμνησθῆναι, καὶ Σιμμίαν ἰδόντα γεγραμμένον κέβητος ἀναμνησθῆναι;
</div>
    
  
    
    <div class="sentence">
  <span class="ref">05</span>&nbsp;¶ πάνυ γε.
</div>
    
  
    
    <div class="sentence">
  <span class="ref">06</span>&nbsp;¶ οὐκοῦν καὶ Σιμμίαν ἰδόντα γεγραμμένον αὐτοῦ Σιμμίου ἀναμνησθῆναι;
</div>
    
  
</div>
  
    <div class="speech">
  <span class="ref">040</span>
  <h2 class="speaker">
    <span class='stephanus'>74a</span> ¶ ἔστι μέντοι, ἔφη.
  </h2>

  
    
  
    
    <div class="sentence">
  <span class="ref">01</span>&nbsp;¶ ἆρ’ οὖν οὐ κατὰ πάντα ταῦτα συμβαίνει τὴν ἀνάμνησιν εἶναι μὲν ἀφ’ ὁμοίων, εἶναι δὲ καὶ ἀπὸ ἀνομοίων;
</div>
    
  
    
    <div class="sentence">
  <span class="ref">02</span>&nbsp;¶ συμβαίνει.
</div>
    
  
    
    <div class="sentence">
  <span class="ref">03</span>&nbsp;¶ ἀλλ’ ὅταν γε ἀπὸ τῶν ὁμοίων ἀναμιμνῄσκηταί τίς τι, ἆρ’ οὐκ ἀναγκαῖον τόδε προσπάσχειν, ἐννοεῖν εἴτε τι ἐλλείπει τοῦτο κατὰ τὴν ὁμοιότητα εἴτε μὴ ἐκείνου οὗ ἀνεμνήσθη;
</div>
    
  
    
    <div class="sentence">
  <span class="ref">04</span>&nbsp;¶ ἀνάγκη, ἔφη.
</div>
    
  
    
    <div class="sentence">
  <span class="ref">05</span>&nbsp;¶ σκόπει δή, ἦ δ’ ὅς, εἰ ταῦτα οὕτως ἔχει.
</div>
    
  
    
    <div class="sentence">
  <span class="ref">06</span>&nbsp;φαμέν πού τι εἶναι ἴσον, οὐ ξύλον λέγω ξύλῳ οὐδὲ λίθον λίθῳ οὐδ᾽ ἄλλο τῶν τοιούτων οὐδέν, ἀλλὰ παρὰ ταῦτα πάντα ἕτερόν τι, αὐτὸ τὸ ἴσον: φῶμέν τι εἶναι ἢ μηδέν;
</div>
    
  
</div>
  
    <div class="speech">
  <span class="ref">041</span>
  <h2 class="speaker">
    <span class='stephanus'>74b</span> ¶ φῶμεν μέντοι νὴ Δί᾽ , ἔφη ὁ Σιμμίας , θαυμαστῶς γε.
  </h2>

  
    
  
    
    <div class="sentence">
  <span class="ref">01</span>&nbsp;¶ ἦ καὶ ἐπιστάμεθα αὐτὸ ὃ ἔστιν;
</div>
    
  
    
    <div class="sentence">
  <span class="ref">02</span>&nbsp;¶ πάνυ γε, ἦ δ’ ὅς.
</div>
    
  
    
    <div class="sentence">
  <span class="ref">03</span>&nbsp;¶ πόθεν λαβόντες αὐτοῦ τὴν ἐπιστήμην;
</div>
    
  
    
    <div class="sentence">
  <span class="ref">04</span>&nbsp;ἆρ’ οὐκ ἐξ ὧν νυνδὴ ἐλέγομεν, ἢ ξύλα ἢ λίθους ἢ ἄλλα ἄττα ἰδόντες ἴσα, ἐκ τούτων ἐκεῖνο ἐνενοήσαμεν, ἕτερον ὂν τούτων;
</div>
    
  
    
    <div class="sentence">
  <span class="ref">05</span>&nbsp;ἢ οὐχ ἕτερόν σοι φαίνεται;
</div>
    
  
    
    <div class="sentence">
  <span class="ref">06</span>&nbsp;σκόπει δὲ καὶ τῇδε.
</div>
    
  
    
    <div class="sentence">
  <span class="ref">07</span>&nbsp;ἆρ’ οὐ λίθοι μὲν ἴσοι καὶ ξύλα ἐνίοτε ταὐτὰ ὄντα τῷ μὲν ἴσα φαίνεται, τῷ δ’ οὔ;
</div>
    
  
    
    <div class="sentence">
  <span class="ref">08</span>&nbsp;¶ πάνυ μὲν οὖν.
</div>
    
  
</div>
  
    <div class="speech">
  <span class="ref">042</span>
  <h2 class="speaker">
    <span class='stephanus'>74c</span> ¶ τί δέ;
  </h2>

  
    
  
    
    <div class="sentence">
  <span class="ref">01</span>&nbsp;αὐτὰ τὰ ἴσα ἔστιν ὅτε ἄνισά σοι ἐφάνη, ἢ ἡ ἰσότης ἀνισότης;
</div>
    
  
    
    <div class="sentence">
  <span class="ref">02</span>&nbsp;¶ οὐδεπώποτέ γε, ὦ Σώκρατες .
</div>
    
  
    
    <div class="sentence">
  <span class="ref">03</span>&nbsp;¶ οὐ ταὐτὸν ἄρα ἐστίν, ἦ δ’ ὅς, ταῦτά τε τὰ ἴσα καὶ αὐτὸ τὸ ἴσον.
</div>
    
  
    
    <div class="sentence">
  <span class="ref">04</span>&nbsp;¶ οὐδαμῶς μοι φαίνεται, ὦ Σώκρατες .
</div>
    
  
    
    <div class="sentence">
  <span class="ref">05</span>&nbsp;¶ ἀλλὰ μὴν ἐκ τούτων γ᾽, ἔφη, τῶν ἴσων, ἑτέρων ὄντων ἐκείνου τοῦ ἴσου, ὅμως αὐτοῦ τὴν ἐπιστήμην ἐννενόηκάς τε καὶ εἴληφας;
</div>
    
  
    
    <div class="sentence">
  <span class="ref">06</span>&nbsp;¶ ἀληθέστατα, ἔφη, λέγεις.
</div>
    
  
    
    <div class="sentence">
  <span class="ref">07</span>&nbsp;¶ οὐκοῦν ἢ ὁμοίου ὄντος τούτοις ἢ ἀνομοίου;
</div>
    
  
    
    <div class="sentence">
  <span class="ref">08</span>&nbsp;¶ πάνυ γε.
</div>
    
  
    
    <div class="sentence">
  <span class="ref">09</span>&nbsp;¶ διαφέρει δέ γε, ἦ δ’ ὅς, οὐδέν: ἕως ἂν ἄλλο ἰδὼν ἀπὸ <span class='stephanus'>74d</span> ταύτης τῆς ὄψεως ἄλλο ἐννοήσῃς, εἴτε ὅμοιον εἴτε ἀνόμοιον, ἀναγκαῖον, ἔφη, αὐτὸ ἀνάμνησιν γεγονέναι.
</div>
    
  
    
    <div class="sentence">
  <span class="ref">10</span>&nbsp;¶ πάνυ μὲν οὖν.
</div>
    
  
    
    <div class="sentence">
  <span class="ref">11</span>&nbsp;¶ τί δέ;
</div>
    
  
    
    <div class="sentence">
  <span class="ref">12</span>&nbsp;ἦ δ’ ὅς: ἦ πάσχομέν τι τοιοῦτον περὶ τὰ ἐν τοῖς ξύλοις τε καὶ οἷς νυνδὴ ἐλέγομεν τοῖς ἴσοις;
</div>
    
  
    
    <div class="sentence">
  <span class="ref">13</span>&nbsp;ἆρα φαίνεται ἡμῖν οὕτως ἴσα εἶναι ὥσπερ αὐτὸ τὸ ὃ ἔστιν, ἢ ἐνδεῖ τι ἐκείνου τῷ τοιοῦτον εἶναι οἷον τὸ ἴσον, ἢ οὐδέν;
</div>
    
  
    
    <div class="sentence">
  <span class="ref">14</span>&nbsp;¶ καὶ πολύ γε, ἔφη, ἐνδεῖ.
</div>
    
  
    
    <div class="sentence">
  <span class="ref">15</span>&nbsp;¶ οὐκοῦν ὁμολογοῦμεν, ὅταν τίς τι ἰδὼν ἐννοήσῃ ὅτι βούλεται μὲν τοῦτο ὃ νῦν ἐγὼ ὁρῶ εἶναι οἷον ἄλλο τι τῶν ὄντων, <span class='stephanus'>74e</span> ἐνδεῖ δὲ καὶ οὐ δύναται τοιοῦτον εἶναι <del>ἴσον</del> οἷον ἐκεῖνο, ἀλλ’ ἔστιν φαυλότερον, ἀναγκαῖόν που τὸν τοῦτο ἐννοοῦντα τυχεῖν προειδότα ἐκεῖνο ᾧ φησιν αὐτὸ προσεοικέναι μέν, ἐνδεεστέρως δὲ ἔχειν;
</div>
    
  
    
    <div class="sentence">
  <span class="ref">16</span>&nbsp;¶ ἀνάγκη.
</div>
    
  
    
    <div class="sentence">
  <span class="ref">17</span>&nbsp;¶ τί οὖν;
</div>
    
  
    
    <div class="sentence">
  <span class="ref">18</span>&nbsp;τὸ τοιοῦτον πεπόνθαμεν καὶ ἡμεῖς ἢ οὒ περί τε τὰ ἴσα καὶ αὐτὸ τὸ ἴσον;
</div>
    
  
    
    <div class="sentence">
  <span class="ref">19</span>&nbsp;¶ παντάπασί γε.
</div>
    
  
    
    <div class="sentence">
  <span class="ref">20</span>&nbsp;¶ ἀναγκαῖον ἄρα ἡμᾶς προειδέναι τὸ ἴσον πρὸ ἐκείνου τοῦ <span class='stephanus'>75a</span> χρόνου ὅτε τὸ πρῶτον ἰδόντες τὰ ἴσα ἐνενοήσαμεν ὅτι ὀρέγεται μὲν πάντα ταῦτα εἶναι οἷον τὸ ἴσον, ἔχει δὲ ἐνδεεστέρως.
</div>
    
  
    
    <div class="sentence">
  <span class="ref">21</span>&nbsp;¶ ἔστι ταῦτα.
</div>
    
  
    
    <div class="sentence">
  <span class="ref">22</span>&nbsp;¶ ἀλλὰ μὴν καὶ τόδε ὁμολογοῦμεν, μὴ ἄλλοθεν αὐτὸ ἐννενοηκέναι μηδὲ δυνατὸν εἶναι ἐννοῆσαι ἀλλ’ ἢ ἐκ τοῦ ἰδεῖν ἢ ἅψασθαι ἢ ἔκ τινος ἄλλης τῶν αἰσθήσεων: ταὐτὸν δὲ πάντα ταῦτα λέγω.
</div>
    
  
    
    <div class="sentence">
  <span class="ref">23</span>&nbsp;¶ ταὐτὸν γὰρ ἔστιν, ὦ Σώκρατες , πρός γε ὃ βούλεται δηλῶσαι ὁ λόγος.
</div>
    
  
    
    <div class="sentence">
  <span class="ref">24</span>&nbsp;¶ ἀλλὰ μὲν δὴ ἔκ γε τῶν αἰσθήσεων δεῖ ἐννοῆσαι ὅτι <span class='stephanus'>75b</span> πάντα τὰ ἐν ταῖς αἰσθήσεσιν ἐκείνου τε ὀρέγεται τοῦ ὃ ἔστιν ἴσον, καὶ αὐτοῦ ἐνδεέστερά ἐστιν: ἢ πῶς λέγομεν;
</div>
    
  
    
    <div class="sentence">
  <span class="ref">25</span>&nbsp;¶ οὕτως.
</div>
    
  
    
    <div class="sentence">
  <span class="ref">26</span>&nbsp;¶ πρὸ τοῦ ἄρα ἄρξασθαι ἡμᾶς ὁρᾶν καὶ ἀκούειν καὶ τἆλλα αἰσθάνεσθαι τυχεῖν ἔδει που εἰληφότας ἐπιστήμην αὐτοῦ τοῦ ἴσου ὅτι ἔστιν, εἰ ἐμέλλομεν τὰ ἐκ τῶν αἰσθήσεων ἴσα ἐκεῖσε ἀνοίσειν, ὅτι προθυμεῖται μὲν πάντα τοιαῦτ’ εἶναι οἷον ἐκεῖνο, ἔστιν δὲ αὐτοῦ φαυλότερα.
</div>
    
  
    
    <div class="sentence">
  <span class="ref">27</span>&nbsp;¶ ἀνάγκη ἐκ τῶν προειρημένων, ὦ Σώκρατες .
</div>
    
  
    
    <div class="sentence">
  <span class="ref">28</span>&nbsp;¶ οὐκοῦν γενόμενοι εὐθὺς ἑωρῶμέν τε καὶ ἠκούομεν καὶ τὰς ἄλλας αἰσθήσεις εἴχομεν;
</div>
    
  
    
    <div class="sentence">
  <span class="ref">29</span>&nbsp;¶ πάνυ γε.
</div>
    
  
</div>
  
    <div class="speech">
  <span class="ref">043</span>
  <h2 class="speaker">
    <span class='stephanus'>75c</span> ¶ ἔδει δέ γε, φαμέν, πρὸ τούτων τὴν τοῦ ἴσου ἐπιστήμην εἰληφέναι;
  </h2>

  
    
  
    
    <div class="sentence">
  <span class="ref">01</span>&nbsp;¶ ναί.
</div>
    
  
    
    <div class="sentence">
  <span class="ref">02</span>&nbsp;¶ πρὶν γενέσθαι ἄρα, ὡς ἔοικεν, ἀνάγκη ἡμῖν αὐτὴν εἰληφέναι.
</div>
    
  
    
    <div class="sentence">
  <span class="ref">03</span>&nbsp;¶ ἔοικεν.
</div>
    
  
    
    <div class="sentence">
  <span class="ref">04</span>&nbsp;¶ οὐκοῦν εἰ μὲν λαβόντες αὐτὴν πρὸ τοῦ γενέσθαι ἔχοντες ἐγενόμεθα, ἠπιστάμεθα καὶ πρὶν γενέσθαι καὶ εὐθὺς γενόμενοι οὐ μόνον τὸ ἴσον καὶ τὸ μεῖζον καὶ τὸ ἔλαττον ἀλλὰ καὶ σύμπαντα τὰ τοιαῦτα;
</div>
    
  
    
    <div class="sentence">
  <span class="ref">05</span>&nbsp;οὐ γὰρ περὶ τοῦ ἴσου νῦν ὁ λόγος ἡμῖν μᾶλλόν τι ἢ καὶ περὶ αὐτοῦ τοῦ καλοῦ καὶ αὐτοῦ τοῦ <span class='stephanus'>75d</span> ἀγαθοῦ καὶ δικαίου καὶ ὁσίου καί, ὅπερ λέγω, περὶ ἁπάντων οἷς ἐπισφραγιζόμεθα τὸ <q>αὐτὸ ὃ ἔστι</q> καὶ ἐν ταῖς ἐρωτήσεσιν ἐρωτῶντες καὶ ἐν ταῖς ἀποκρίσεσιν ἀποκρινόμενοι.
</div>
    
  
    
    <div class="sentence">
  <span class="ref">06</span>&nbsp;ὥστε ἀναγκαῖον ἡμῖν τούτων πάντων τὰς ἐπιστήμας πρὸ τοῦ γενέσθαι εἰληφέναι.
</div>
    
  
    
    <div class="sentence">
  <span class="ref">07</span>&nbsp;¶ ἔστι ταῦτα.
</div>
    
  
    
    <div class="sentence">
  <span class="ref">08</span>&nbsp;¶ καὶ εἰ μέν γε λαβόντες ἑκάστοτε μὴ ἐπιλελήσμεθα, εἰδότας ἀεὶ γίγνεσθαι καὶ ἀεὶ διὰ βίου εἰδέναι: τὸ γὰρ εἰδέναι τοῦτ’ ἔστιν, λαβόντα του ἐπιστήμην ἔχειν καὶ μὴ ἀπολωλεκέναι: ἢ οὐ τοῦτο λήθην λέγομεν, ὦ Σιμμία , ἐπιστήμης ἀποβολήν;
</div>
    
  
</div>
  
    <div class="speech">
  <span class="ref">044</span>
  <h2 class="speaker">
    <span class='stephanus'>75e</span> ¶ πάντως δήπου, ἔφη, ὦ Σώκρατες .
  </h2>

  
    
  
    
    <div class="sentence">
  <span class="ref">01</span>&nbsp;¶ εἰ δέ γε οἶμαι λαβόντες πρὶν γενέσθαι γιγνόμενοι ἀπωλέσαμεν, ὕστερον δὲ ταῖς αἰσθήσεσι χρώμενοι περὶ αὐτὰ ἐκείνας ἀναλαμβάνομεν τὰς ἐπιστήμας ἅς ποτε καὶ πρὶν εἴχομεν, ἆρ’ οὐχ ὃ καλοῦμεν μανθάνειν οἰκείαν ἂν ἐπιστήμην ἀναλαμβάνειν εἴη;
</div>
    
  
    
    <div class="sentence">
  <span class="ref">02</span>&nbsp;τοῦτο δέ που ἀναμιμνῄσκεσθαι λέγοντες ὀρθῶς ἂν λέγοιμεν;
</div>
    
  
    
    <div class="sentence">
  <span class="ref">03</span>&nbsp;¶ πάνυ γε.
</div>
    
  
</div>
  
    <div class="speech">
  <span class="ref">045</span>
  <h2 class="speaker">
    <span class='stephanus'>76a</span> ¶ δυνατὸν γὰρ δὴ τοῦτό γε ἐφάνη, αἰσθόμενόν τι ἢ ἰδόντα ἢ ἀκούσαντα ἤ τινα ἄλλην αἴσθησιν λαβόντα ἕτερόν τι ἀπὸ τούτου ἐννοῆσαι ὃ ἐπελέληστο, ᾧ τοῦτο ἐπλησίαζεν ἀνόμοιον ὂν ἢ ᾧ ὅμοιον: ὥστε, ὅπερ λέγω, δυοῖν θάτερα, ἤτοι ἐπιστάμενοί γε αὐτὰ γεγόναμεν καὶ ἐπιστάμεθα διὰ βίου πάντες, ἢ ὕστερον, οὕς φαμεν μανθάνειν, οὐδὲν ἀλλ’ ἢ ἀναμιμνῄσκονται οὗτοι, καὶ ἡ μάθησις ἀνάμνησις ἂν εἴη.
  </h2>

  
    
  
    
    <div class="sentence">
  <span class="ref">01</span>&nbsp;¶ καὶ μάλα δὴ οὕτως ἔχει, ὦ Σώκρατες .
</div>
    
  
    
    <div class="sentence">
  <span class="ref">02</span>&nbsp;¶ πότερον οὖν αἱρῇ, ὦ Σιμμία ;
</div>
    
  
    
    <div class="sentence">
  <span class="ref">03</span>&nbsp;ἐπισταμένους ἡμᾶς γεγονέναι, <span class='stephanus'>76b</span> ἢ ἀναμιμνῄσκεσθαι ὕστερον ὧν πρότερον ἐπιστήμην εἰληφότες ἦμεν;
</div>
    
  
    
    <div class="sentence">
  <span class="ref">04</span>&nbsp;¶ οὐκ ἔχω, ὦ Σώκρατες , ἐν τῷ παρόντι ἑλέσθαι.
</div>
    
  
    
    <div class="sentence">
  <span class="ref">05</span>&nbsp;¶ τί δέ;
</div>
    
  
    
    <div class="sentence">
  <span class="ref">06</span>&nbsp;τόδε ἔχεις ἑλέσθαι, καὶ πῇ σοι δοκεῖ περὶ αὐτοῦ;
</div>
    
  
    
    <div class="sentence">
  <span class="ref">07</span>&nbsp;ἀνὴρ ἐπιστάμενος περὶ ὧν ἐπίσταται ἔχοι ἂν δοῦναι λόγον ἢ οὔ;
</div>
    
  
    
    <div class="sentence">
  <span class="ref">08</span>&nbsp;¶ πολλὴ ἀνάγκη, ἔφη, ὦ Σώκρατες .
</div>
    
  
    
    <div class="sentence">
  <span class="ref">09</span>&nbsp;¶ ἦ καὶ δοκοῦσί σοι πάντες ἔχειν διδόναι λόγον περὶ τούτων ὧν νυνδὴ ἐλέγομεν;
</div>
    
  
    
    <div class="sentence">
  <span class="ref">10</span>&nbsp;¶ βουλοίμην μεντἄν, ἔφη ὁ Σιμμίας : ἀλλὰ πολὺ μᾶλλον φοβοῦμαι μὴ αὔριον τηνικάδε οὐκέτι ᾖ ἀνθρώπων οὐδεὶς ἀξίως οἷός τε τοῦτο ποιῆσαι.
</div>
    
  
</div>
  
    <div class="speech">
  <span class="ref">046</span>
  <h2 class="speaker">
    <span class='stephanus'>76c</span> ¶ οὐκ ἄρα δοκοῦσί σοι ἐπίστασθαί γε, ἔφη, ὦ Σιμμία , πάντες αὐτά;
  </h2>

  
    
  
    
    <div class="sentence">
  <span class="ref">01</span>&nbsp;¶ οὐδαμῶς.
</div>
    
  
    
    <div class="sentence">
  <span class="ref">02</span>&nbsp;¶ ἀναμιμνῄσκονται ἄρα ἅ ποτε ἔμαθον;
</div>
    
  
    
    <div class="sentence">
  <span class="ref">03</span>&nbsp;¶ ἀνάγκη.
</div>
    
  
    
    <div class="sentence">
  <span class="ref">04</span>&nbsp;¶ πότε λαβοῦσαι αἱ ψυχαὶ ἡμῶν τὴν ἐπιστήμην αὐτῶν;
</div>
    
  
    
    <div class="sentence">
  <span class="ref">05</span>&nbsp;οὐ γὰρ δὴ ἀφ’ οὗ γε ἄνθρωποι γεγόναμεν.
</div>
    
  
    
    <div class="sentence">
  <span class="ref">06</span>&nbsp;¶ οὐ δῆτα.
</div>
    
  
    
    <div class="sentence">
  <span class="ref">07</span>&nbsp;¶ πρότερον ἄρα.
</div>
    
  
    
    <div class="sentence">
  <span class="ref">08</span>&nbsp;¶ ναί.
</div>
    
  
    
    <div class="sentence">
  <span class="ref">09</span>&nbsp;¶ ἦσαν ἄρα, ὦ Σιμμία , αἱ ψυχαὶ καὶ πρότερον, πρὶν εἶναι ἐν ἀνθρώπου εἴδει, χωρὶς σωμάτων, καὶ φρόνησιν εἶχον.
</div>
    
  
    
    <div class="sentence">
  <span class="ref">10</span>&nbsp;¶ εἰ μὴ ἄρα ἅμα γιγνόμενοι λαμβάνομεν, ὦ Σώκρατες , ταύτας τὰς ἐπιστήμας: οὗτος γὰρ λείπεται ἔτι ὁ χρόνος.
</div>
    
  
</div>
  
    <div class="speech">
  <span class="ref">047</span>
  <h2 class="speaker">
    <span class='stephanus'>76d</span> ¶ εἶεν, ὦ ἑταῖρε: ἀπόλλυμεν δὲ αὐτὰς ἐν ποίῳ ἄλλῳ χρόνῳ;
  </h2>

  
    
  
    
    <div class="sentence">
  <span class="ref">01</span>&nbsp;— οὐ γὰρ δὴ ἔχοντές γε αὐτὰς γιγνόμεθα, ὡς ἄρτι ὡμολογήσαμεν —
</div>
    
  
    
    <div class="sentence">
  <span class="ref">02</span>&nbsp;ἢ ἐν τούτῳ ἀπόλλυμεν ἐν ᾧπερ καὶ λαμβάνομεν;
</div>
    
  
    
    <div class="sentence">
  <span class="ref">03</span>&nbsp;ἢ ἔχεις ἄλλον τινὰ εἰπεῖν χρόνον;
</div>
    
  
    
    <div class="sentence">
  <span class="ref">04</span>&nbsp;¶ οὐδαμῶς, ὦ Σώκρατες , ἀλλὰ ἔλαθον ἐμαυτὸν οὐδὲν εἰπών.
</div>
    
  
    
    <div class="sentence">
  <span class="ref">05</span>&nbsp;¶ ἆρ’ οὖν οὕτως ἔχει, ἔφη, ἡμῖν, ὦ Σιμμία ;
</div>
    
  
    
    <div class="sentence">
  <span class="ref">06</span>&nbsp;εἰ μὲν ἔστιν ἃ θρυλοῦμεν ἀεί, καλόν τέ τι καὶ ἀγαθὸν καὶ πᾶσα ἡ τοιαύτη οὐσία, καὶ ἐπὶ ταύτην τὰ ἐκ τῶν αἰσθήσεων πάντα ἀναφέρομεν, <span class='stephanus'>76e</span> ὑπάρχουσαν πρότερον ἀνευρίσκοντες ἡμετέραν οὖσαν, καὶ ταῦτα ἐκείνῃ ἀπεικάζομεν, ἀναγκαῖον, οὕτως ὥσπερ καὶ ταῦτα ἔστιν, οὕτως καὶ τὴν ἡμετέραν ψυχὴν εἶναι καὶ πρὶν γεγονέναι ἡμᾶς: εἰ δὲ μὴ ἔστι ταῦτα, ἄλλως ἂν ὁ λόγος οὗτος εἰρημένος εἴη;
</div>
    
  
    
    <div class="sentence">
  <span class="ref">07</span>&nbsp;ἆρ’ οὕτως ἔχει, καὶ ἴση ἀνάγκη ταῦτά τε εἶναι καὶ τὰς ἡμετέρας ψυχὰς πρὶν καὶ ἡμᾶς γεγονέναι, καὶ εἰ μὴ ταῦτα, οὐδὲ τάδε;
</div>
    
  
    
    <div class="sentence">
  <span class="ref">08</span>&nbsp;¶ ὑπερφυῶς, ὦ Σώκρατες , ἔφη ὁ Σιμμίας , δοκεῖ μοι ἡ αὐτὴ ἀνάγκη εἶναι, καὶ εἰς καλόν γε καταφεύγει ὁ λόγος εἰς <span class='stephanus'>77a</span> τὸ ὁμοίως εἶναι τήν τε ψυχὴν ἡμῶν πρὶν γενέσθαι ἡμᾶς καὶ τὴν οὐσίαν ἣν σὺ νῦν λέγεις.
</div>
    
  
    
    <div class="sentence">
  <span class="ref">09</span>&nbsp;οὐ γὰρ ἔχω ἔγωγε οὐδὲν οὕτω μοι ἐναργὲς ὂν ὡς τοῦτο, τὸ πάντα τὰ τοιαῦτ’ εἶναι ὡς οἷόν τε μάλιστα, καλόν τε καὶ ἀγαθὸν καὶ τἆλλα πάντα ἃ σὺ νυνδὴ ἔλεγες: καὶ ἔμοιγε δοκεῖ ἱκανῶς ἀποδέδεικται.
</div>
    
  
    
    <div class="sentence">
  <span class="ref">10</span>&nbsp;¶ τί δὲ δὴ Κέβητι ;
</div>
    
  
    
    <div class="sentence">
  <span class="ref">11</span>&nbsp;ἔφη ὁ Σωκράτης : δεῖ γὰρ καὶ Κέβητα πείθειν.
</div>
    
  
    
    <div class="sentence">
  <span class="ref">12</span>&nbsp;¶ ἱκανῶς, ἔφη ὁ Σιμμίας , ὡς ἔγωγε οἶμαι: καίτοι καρτερώτατος ἀνθρώπων ἐστὶν πρὸς τὸ ἀπιστεῖν τοῖς λόγοις.
</div>
    
  
    
    <div class="sentence">
  <span class="ref">13</span>&nbsp;ἀλλ’ οἶμαι οὐκ ἐνδεῶς τοῦτο πεπεῖσθαι αὐτόν, ὅτι πρὶν γενέσθαι <span class='stephanus'>77b</span> ἡμᾶς ἦν ἡμῶν ἡ ψυχή: εἰ μέντοι καὶ ἐπειδὰν ἀποθάνωμεν ἔτι ἔσται, οὐδὲ αὐτῷ μοι δοκεῖ, ἔφη, ὦ Σώκρατες , ἀποδεδεῖχθαι, ἀλλ’ ἔτι ἐνέστηκεν ὃ νυνδὴ Κέβης ἔλεγε, τὸ τῶν πολλῶν, ὅπως μὴ ἅμα ἀποθνῄσκοντος τοῦ ἀνθρώπου διασκεδάννυται ἡ ψυχὴ καὶ αὐτῇ τοῦ εἶναι τοῦτο τέλος ᾖ.
</div>
    
  
    
    <div class="sentence">
  <span class="ref">14</span>&nbsp;τί γὰρ κωλύει γίγνεσθαι μὲν αὐτὴν καὶ συνίστασθαι ἄλλοθέν ποθεν καὶ εἶναι πρὶν καὶ εἰς ἀνθρώπειον σῶμα ἀφικέσθαι, ἐπειδὰν δὲ ἀφίκηται καὶ ἀπαλλάττηται τούτου, τότε καὶ αὐτὴν τελευτᾶν καὶ διαφθείρεσθαι;
</div>
    
  
</div>
  
    <div class="speech">
  <span class="ref">048</span>
  <h2 class="speaker">
    <span class='stephanus'>77c</span> ¶ εὖ λέγεις, ἔφη, ὦ Σιμμία , ὁ Κέβης .
  </h2>

  
    
  
    
    <div class="sentence">
  <span class="ref">01</span>&nbsp;φαίνεται γὰρ ὥσπερ ἥμισυ ἀποδεδεῖχθαι οὗ δεῖ, ὅτι πρὶν γενέσθαι ἡμᾶς ἦν ἡμῶν ἡ ψυχή, δεῖ δὲ προσαποδεῖξαι ὅτι καὶ ἐπειδὰν ἀποθάνωμεν οὐδὲν ἧττον ἔσται ἢ πρὶν γενέσθαι, εἰ μέλλει τέλος ἡ ἀπόδειξις ἕξειν.
</div>
    
  
    
    <div class="sentence">
  <span class="ref">02</span>&nbsp;¶ ἀποδέδεικται μέν, ἔφη, ὦ Σιμμία τε καὶ Κέβης , ὁ Σωκράτης , καὶ νῦν, εἰ ᾽θέλετε συνθεῖναι τοῦτόν τε τὸν λόγον εἰς ταὐτὸν καὶ ὃν πρὸ τούτου ὡμολογήσαμεν, τὸ γίγνεσθαι πᾶν τὸ ζῶν ἐκ τοῦ τεθνεῶτος.
</div>
    
  
    
    <div class="sentence">
  <span class="ref">03</span>&nbsp;εἰ γὰρ ἔστιν μὲν <span class='stephanus'>77d</span> ἡ ψυχὴ καὶ πρότερον, ἀνάγκη δὲ αὐτῇ εἰς τὸ ζῆν ἰούσῃ τε καὶ γιγνομένῃ μηδαμόθεν ἄλλοθεν ἢ ἐκ θανάτου καὶ τοῦ τεθνάναι γίγνεσθαι, πῶς οὐκ ἀνάγκη αὐτὴν καὶ ἐπειδὰν ἀποθάνῃ εἶναι, ἐπειδή γε δεῖ αὖθις αὐτὴν γίγνεσθαι;
</div>
    
  
    
    <div class="sentence">
  <span class="ref">04</span>&nbsp;ἀποδέδεικται μὲν οὖν ὅπερ λέγετε καὶ νῦν.
</div>
    
  
    
    <div class="sentence">
  <span class="ref">05</span>&nbsp;ὅμως δέ μοι δοκεῖς σύ τε καὶ Σιμμίας ἡδέως ἂν καὶ τοῦτον διαπραγματεύσασθαι τὸν λόγον ἔτι μᾶλλον, καὶ δεδιέναι τὸ τῶν παίδων, μὴ ὡς ἀληθῶς ὁ ἄνεμος αὐτὴν ἐκβαίνουσαν ἐκ τοῦ σώματος διαφυσᾷ <span class='stephanus'>77e</span> καὶ διασκεδάννυσιν, ἄλλως τε καὶ ὅταν τύχῃ τις μὴ ἐν νηνεμίᾳ ἀλλ’ ἐν μεγάλῳ τινὶ πνεύματι ἀποθνῄσκων.
</div>
    
  
    
    <div class="sentence">
  <span class="ref">06</span>&nbsp;¶ καὶ ὁ Κέβης ἐπιγελάσας, ὡς δεδιότων, ἔφη, ὦ Σώκρατες , πειρῶ ἀναπείθειν: μᾶλλον δὲ μὴ ὡς ἡμῶν δεδιότων, ἀλλ’ ἴσως ἔνι τις καὶ ἐν ἡμῖν παῖς ὅστις τὰ τοιαῦτα φοβεῖται.
</div>
    
  
    
    <div class="sentence">
  <span class="ref">07</span>&nbsp;τοῦτον οὖν πειρῶ μεταπείθειν μὴ δεδιέναι τὸν θάνατον ὥσπερ τὰ μορμολύκεια.
</div>
    
  
    
    <div class="sentence">
  <span class="ref">08</span>&nbsp;¶ ἀλλὰ χρή, ἔφη ὁ Σωκράτης , ἐπᾴδειν αὐτῷ ἑκάστης ἡμέρας ἕως ἂν ἐξεπᾴσητε.
</div>
    
  
</div>
  
    <div class="speech">
  <span class="ref">049</span>
  <h2 class="speaker">
    <span class='stephanus'>78a</span> ¶ πόθεν οὖν, ἔφη, ὦ Σώκρατες , τῶν τοιούτων ἀγαθὸν ἐπῳδὸν ληψόμεθα, ἐπειδὴ σύ, ἔφη, ἡμᾶς ἀπολείπεις;
  </h2>

  
    
  
    
    <div class="sentence">
  <span class="ref">01</span>&nbsp;¶ πολλὴ μὲν ἡ Ἑλλάς , ἔφη, ὦ Κέβης , ἐν ᾗ ἔνεισί που ἀγαθοὶ ἄνδρες, πολλὰ δὲ καὶ τὰ τῶν βαρβάρων γένη, οὓς πάντας χρὴ διερευνᾶσθαι ζητοῦντας τοιοῦτον ἐπῳδόν, μήτε χρημάτων φειδομένους μήτε πόνων, ὡς οὐκ ἔστιν εἰς ὅτι ἂν εὐκαιρότερον ἀναλίσκοιτε χρήματα.
</div>
    
  
    
    <div class="sentence">
  <span class="ref">02</span>&nbsp;ζητεῖν δὲ χρὴ καὶ αὐτοὺς μετ’ ἀλλήλων: ἴσως γὰρ ἂν οὐδὲ ῥᾳδίως εὕροιτε μᾶλλον ὑμῶν δυναμένους τοῦτο ποιεῖν.
</div>
    
  
    
    <div class="sentence">
  <span class="ref">03</span>&nbsp;¶ ἀλλὰ ταῦτα μὲν δή, ἔφη, ὑπάρξει, ὁ Κέβης : ὅθεν δὲ <span class='stephanus'>78b</span> ἀπελίπομεν ἐπανέλθωμεν, εἴ σοι ἡδομένῳ ἐστίν.
</div>
    
  
    
    <div class="sentence">
  <span class="ref">04</span>&nbsp;¶ ἀλλὰ μὴν ἡδομένῳ γε: πῶς γὰρ οὐ μέλλει;
</div>
    
  
    
    <div class="sentence">
  <span class="ref">05</span>&nbsp;¶ καλῶς, ἔφη, λέγεις.
</div>
    
  
    
    <div class="sentence">
  <span class="ref">06</span>&nbsp;¶ οὐκοῦν τοιόνδε τι, ἦ δ’ ὃς ὁ Σωκράτης , δεῖ ἡμᾶς ἀνερέσθαι ἑαυτούς, τῷ ποίῳ τινὶ ἄρα προσήκει τοῦτο τὸ πάθος πάσχειν, τὸ διασκεδάννυσθαι, καὶ ὑπὲρ τοῦ ποίου τινὸς δεδιέναι μὴ πάθῃ αὐτό, καὶ τῷ ποίῳ τινὶ <ins>οὔ</ins> : καὶ μετὰ τοῦτο αὖ ἐπισκέψασθαι πότερον <del>ἡ</del> ψυχή ἐστιν, καὶ ἐκ τούτων θαρρεῖν ἢ δεδιέναι ὑπὲρ τῆς ἡμετέρας ψυχῆς;
</div>
    
  
    
    <div class="sentence">
  <span class="ref">07</span>&nbsp;¶ ἀληθῆ, ἔφη, λέγεις.
</div>
    
  
</div>
  
    <div class="speech">
  <span class="ref">050</span>
  <h2 class="speaker">
    <span class='stephanus'>78c</span> ¶ ἆρ’ οὖν τῷ μὲν συντεθέντι τε καὶ συνθέτῳ ὄντι φύσει προσήκει τοῦτο πάσχειν, διαιρεθῆναι ταύτῃ ᾗπερ συνετέθη: εἰ δέ τι τυγχάνει ὂν ἀσύνθετον, τούτῳ μόνῳ προσήκει μὴ πάσχειν ταῦτα, εἴπερ τῳ ἄλλῳ;
  </h2>

  
    
  
    
    <div class="sentence">
  <span class="ref">01</span>&nbsp;¶ δοκεῖ μοι, ἔφη, οὕτως ἔχειν, ὁ Κέβης .
</div>
    
  
    
    <div class="sentence">
  <span class="ref">02</span>&nbsp;¶ οὐκοῦν ἅπερ ἀεὶ κατὰ ταὐτὰ καὶ ὡσαύτως ἔχει, ταῦτα μάλιστα εἰκὸς εἶναι τὰ ἀσύνθετα, τὰ δὲ ἄλλοτ’ ἄλλως καὶ μηδέποτε κατὰ ταὐτά, ταῦτα δὲ σύνθετα;
</div>
    
  
    
    <div class="sentence">
  <span class="ref">03</span>&nbsp;¶ ἔμοιγε δοκεῖ οὕτως.
</div>
    
  
    
    <div class="sentence">
  <span class="ref">04</span>&nbsp;¶ ἴωμεν δή, ἔφη, ἐπὶ ταὐτὰ ἐφ’ ἅπερ ἐν τῷ ἔμπροσθεν <span class='stephanus'>78d</span> λόγῳ.
</div>
    
  
    
    <div class="sentence">
  <span class="ref">05</span>&nbsp;αὐτὴ ἡ οὐσία ἧς λόγον δίδομεν τοῦ εἶναι καὶ ἐρωτῶντες καὶ ἀποκρινόμενοι, πότερον ὡσαύτως ἀεὶ ἔχει κατὰ ταὐτὰ ἢ ἄλλοτ’ ἄλλως;
</div>
    
  
    
    <div class="sentence">
  <span class="ref">06</span>&nbsp;αὐτὸ τὸ ἴσον, αὐτὸ τὸ καλόν, αὐτὸ ἕκαστον ὃ ἔστιν, τὸ ὄν, μή ποτε μεταβολὴν καὶ ἡντινοῦν ἐνδέχεται;
</div>
    
  
    
    <div class="sentence">
  <span class="ref">07</span>&nbsp;ἢ ἀεὶ αὐτῶν ἕκαστον ὃ ἔστι, μονοειδὲς ὂν αὐτὸ καθ’ αὑτό, ὡσαύτως κατὰ ταὐτὰ ἔχει καὶ οὐδέποτε οὐδαμῇ οὐδαμῶς ἀλλοίωσιν οὐδεμίαν ἐνδέχεται;
</div>
    
  
    
    <div class="sentence">
  <span class="ref">08</span>&nbsp;¶ ὡσαύτως, ἔφη, ἀνάγκη, ὁ Κέβης , κατὰ ταὐτὰ ἔχειν, ὦ Σώκρατες .
</div>
    
  
    
    <div class="sentence">
  <span class="ref">09</span>&nbsp;¶ τί δὲ τῶν πολλῶν καλῶν, οἷον ἀνθρώπων ἢ ἵππων ἢ <span class='stephanus'>78e</span> ἱματίων ἢ ἄλλων ὡντινωνοῦν τοιούτων, ἢ ἴσων <del>ἢ καλῶν</del> ἢ πάντων τῶν ἐκείνοις ὁμωνύμων;
</div>
    
  
    
    <div class="sentence">
  <span class="ref">10</span>&nbsp;ἆρα κατὰ ταὐτὰ ἔχει, ἢ πᾶν τοὐναντίον ἐκείνοις οὔτε αὐτὰ αὑτοῖς οὔτε ἀλλήλοις οὐδέποτε ὡς ἔπος εἰπεῖν οὐδαμῶς κατὰ ταὐτά;
</div>
    
  
    
    <div class="sentence">
  <span class="ref">11</span>&nbsp;¶ οὕτως αὖ, ἔφη ὁ Κέβης , ταῦτα: οὐδέποτε ὡσαύτως ἔχει.
</div>
    
  
</div>
  
    <div class="speech">
  <span class="ref">051</span>
  <h2 class="speaker">
    <span class='stephanus'>79a</span> ¶ οὐκοῦν τούτων μὲν κἂν ἅψαιο κἂν ἴδοις κἂν ταῖς ἄλλαις αἰσθήσεσιν αἴσθοιο, τῶν δὲ κατὰ ταὐτὰ ἐχόντων οὐκ ἔστιν ὅτῳ ποτ’ ἂν ἄλλῳ ἐπιλάβοιο ἢ τῷ τῆς διανοίας λογισμῷ, ἀλλ’ ἔστιν ἀιδῆ τὰ τοιαῦτα καὶ οὐχ ὁρατά;
  </h2>

  
    
  
    
    <div class="sentence">
  <span class="ref">01</span>&nbsp;¶ παντάπασιν, ἔφη, ἀληθῆ λέγεις.
</div>
    
  
    
    <div class="sentence">
  <span class="ref">02</span>&nbsp;¶ θῶμεν οὖν βούλει, ἔφη, δύο εἴδη τῶν ὄντων, τὸ μὲν ὁρατόν, τὸ δὲ ἀιδές;
</div>
    
  
    
    <div class="sentence">
  <span class="ref">03</span>&nbsp;¶ θῶμεν, ἔφη.
</div>
    
  
    
    <div class="sentence">
  <span class="ref">04</span>&nbsp;¶ καὶ τὸ μὲν ἀιδὲς ἀεὶ κατὰ ταὐτὰ ἔχον, τὸ δὲ ὁρατὸν μηδέποτε κατὰ ταὐτά;
</div>
    
  
    
    <div class="sentence">
  <span class="ref">05</span>&nbsp;¶ καὶ τοῦτο, ἔφη, θῶμεν.
</div>
    
  
</div>
  
    <div class="speech">
  <span class="ref">052</span>
  <h2 class="speaker">
    <span class='stephanus'>79b</span> ¶ φέρε δή, ἦ δ’ ὅς, ἄλλο τι ἡμῶν αὐτῶν τὸ μὲν σῶμά ἐστι, τὸ δὲ ψυχή;
  </h2>

  
    
  
    
    <div class="sentence">
  <span class="ref">01</span>&nbsp;¶ οὐδὲν ἄλλο, ἔφη.
</div>
    
  
    
    <div class="sentence">
  <span class="ref">02</span>&nbsp;¶ ποτέρῳ οὖν ὁμοιότερον τῷ εἴδει φαμὲν ἂν εἶναι καὶ συγγενέστερον τὸ σῶμα;
</div>
    
  
    
    <div class="sentence">
  <span class="ref">03</span>&nbsp;¶ παντί, ἔφη, τοῦτό γε δῆλον, ὅτι τῷ ὁρατῷ.
</div>
    
  
    
    <div class="sentence">
  <span class="ref">04</span>&nbsp;¶ τί δὲ ἡ ψυχή;
</div>
    
  
    
    <div class="sentence">
  <span class="ref">05</span>&nbsp;ὁρατὸν ἢ ἀιδές;
</div>
    
  
    
    <div class="sentence">
  <span class="ref">06</span>&nbsp;¶ οὐχ ὑπ’ ἀνθρώπων γε, ὦ Σώκρατες , ἔφη.
</div>
    
  
    
    <div class="sentence">
  <span class="ref">07</span>&nbsp;¶ ἀλλὰ μὴν ἡμεῖς γε τὰ ὁρατὰ καὶ τὰ μὴ τῇ τῶν ἀνθρώπων φύσει ἐλέγομεν: ἢ ἄλλῃ τινὶ οἴει;
</div>
    
  
    
    <div class="sentence">
  <span class="ref">08</span>&nbsp;¶ τῇ τῶν ἀνθρώπων.
</div>
    
  
    
    <div class="sentence">
  <span class="ref">09</span>&nbsp;¶ τί οὖν περὶ ψυχῆς λέγομεν;
</div>
    
  
    
    <div class="sentence">
  <span class="ref">10</span>&nbsp;ὁρατὸν ἢ ἀόρατον εἶναι;
</div>
    
  
    
    <div class="sentence">
  <span class="ref">11</span>&nbsp;¶ οὐχ ὁρατόν.
</div>
    
  
    
    <div class="sentence">
  <span class="ref">12</span>&nbsp;¶ ἀιδὲς ἄρα;
</div>
    
  
    
    <div class="sentence">
  <span class="ref">13</span>&nbsp;¶ ναί.
</div>
    
  
    
    <div class="sentence">
  <span class="ref">14</span>&nbsp;¶ ὁμοιότερον ἄρα ψυχὴ σώματός ἐστιν τῷ ἀιδεῖ, τὸ δὲ τῷ ὁρατῷ.
</div>
    
  
</div>
  
    <div class="speech">
  <span class="ref">053</span>
  <h2 class="speaker">
    <span class='stephanus'>79c</span> ¶ πᾶσα ἀνάγκη, ὦ Σώκρατες .
  </h2>

  
    
  
    
    <div class="sentence">
  <span class="ref">01</span>&nbsp;¶ οὐκοῦν καὶ τόδε πάλαι ἐλέγομεν, ὅτι ἡ ψυχή, ὅταν μὲν τῷ σώματι προσχρῆται εἰς τὸ σκοπεῖν τι ἢ διὰ τοῦ ὁρᾶν ἢ διὰ τοῦ ἀκούειν ἢ δι’ ἄλλης τινὸς αἰσθήσεως —
</div>
    
  
    
    <div class="sentence">
  <span class="ref">02</span>&nbsp;τοῦτο γάρ ἐστιν τὸ διὰ τοῦ σώματος, τὸ δι’ αἰσθήσεως σκοπεῖν τι —
</div>
    
  
    
    <div class="sentence">
  <span class="ref">03</span>&nbsp;τότε μὲν ἕλκεται ὑπὸ τοῦ σώματος εἰς τὰ οὐδέποτε κατὰ ταὐτὰ ἔχοντα, καὶ αὐτὴ πλανᾶται καὶ ταράττεται καὶ εἰλιγγιᾷ ὥσπερ μεθύουσα, ἅτε τοιούτων ἐφαπτομένη;
</div>
    
  
    
    <div class="sentence">
  <span class="ref">04</span>&nbsp;¶ πάνυ γε.
</div>
    
  
</div>
  
    <div class="speech">
  <span class="ref">054</span>
  <h2 class="speaker">
    <span class='stephanus'>79d</span> ¶ ὅταν δέ γε αὐτὴ καθ’ αὑτὴν σκοπῇ, ἐκεῖσε οἴχεται εἰς τὸ καθαρόν τε καὶ ἀεὶ ὂν καὶ ἀθάνατον καὶ ὡσαύτως ἔχον, καὶ ὡς συγγενὴς οὖσα αὐτοῦ ἀεὶ μετ’ ἐκείνου τε γίγνεται, ὅτανπερ αὐτὴ καθ᾽ αὑτὴν γένηται καὶ ἐξῇ αὐτῇ, καὶ πέπαυταί τε τοῦ πλάνου καὶ περὶ ἐκεῖνα ἀεὶ κατὰ ταὐτὰ ὡσαύτως ἔχει, ἅτε τοιούτων ἐφαπτομένη: καὶ τοῦτο αὐτῆς τὸ πάθημα φρόνησις κέκληται;
  </h2>

  
    
  
    
    <div class="sentence">
  <span class="ref">01</span>&nbsp;¶ παντάπασιν, ἔφη, καλῶς καὶ ἀληθῆ λέγεις, ὦ Σώκρατες .
</div>
    
  
    
    <div class="sentence">
  <span class="ref">02</span>&nbsp;¶ ποτέρῳ οὖν αὖ σοι δοκεῖ τῷ εἴδει καὶ ἐκ τῶν πρόσθεν καὶ ἐκ <span class='stephanus'>79e</span> τῶν νῦν λεγομένων ψυχὴ ὁμοιότερον εἶναι καὶ συγγενέστερον;
</div>
    
  
    
    <div class="sentence">
  <span class="ref">03</span>&nbsp;¶ πᾶς ἄν μοι δοκεῖ, ἦ δ’ ὅς, συγχωρῆσαι, ὦ Σώκρατες , ἐκ ταύτης τῆς μεθόδου, καὶ ὁ δυσμαθέστατος, ὅτι ὅλῳ καὶ παντὶ ὁμοιότερόν ἐστι ψυχὴ τῷ ἀεὶ ὡσαύτως ἔχοντι μᾶλλον ἢ τῷ μή.
</div>
    
  
    
    <div class="sentence">
  <span class="ref">04</span>&nbsp;¶ τί δὲ τὸ σῶμα;
</div>
    
  
    
    <div class="sentence">
  <span class="ref">05</span>&nbsp;¶ τῷ ἑτέρῳ.
</div>
    
  
    
    <div class="sentence">
  <span class="ref">06</span>&nbsp;¶ ὅρα δὴ καὶ τῇδε ὅτι ἐπειδὰν ἐν τῷ αὐτῷ ὦσι ψυχὴ καὶ <span class='stephanus'>80a</span> σῶμα, τῷ μὲν δουλεύειν καὶ ἄρχεσθαι ἡ φύσις προστάττει, τῇ δὲ ἄρχειν καὶ δεσπόζειν: καὶ κατὰ ταῦτα αὖ πότερόν σοι δοκεῖ ὅμοιον τῷ θείῳ εἶναι καὶ πότερον τῷ θνητῷ;
</div>
    
  
    
    <div class="sentence">
  <span class="ref">07</span>&nbsp;ἢ οὐ δοκεῖ σοι τὸ μὲν θεῖον οἷον ἄρχειν τε καὶ ἡγεμονεύειν πεφυκέναι, τὸ δὲ θνητὸν ἄρχεσθαί τε καὶ δουλεύειν;
</div>
    
  
    
    <div class="sentence">
  <span class="ref">08</span>&nbsp;¶ ἔμοιγε.
</div>
    
  
    
    <div class="sentence">
  <span class="ref">09</span>&nbsp;¶ ποτέρῳ οὖν ἡ ψυχὴ ἔοικεν;
</div>
    
  
    
    <div class="sentence">
  <span class="ref">10</span>&nbsp;¶ δῆλα δή, ὦ Σώκρατες , ὅτι ἡ μὲν ψυχὴ τῷ θείῳ, τὸ δὲ σῶμα τῷ θνητῷ.
</div>
    
  
    
    <div class="sentence">
  <span class="ref">11</span>&nbsp;¶ σκόπει δή, ἔφη, ὦ Κέβης , εἰ ἐκ πάντων τῶν εἰρημένων <span class='stephanus'>80b</span> τάδε ἡμῖν συμβαίνει, τῷ μὲν θείῳ καὶ ἀθανάτῳ καὶ νοητῷ καὶ μονοειδεῖ καὶ ἀδιαλύτῳ καὶ ἀεὶ ὡσαύτως κατὰ ταὐτὰ ἔχοντι ἑαυτῷ ὁμοιότατον εἶναι ψυχή, τῷ δὲ ἀνθρωπίνῳ καὶ θνητῷ καὶ πολυειδεῖ καὶ ἀνοήτῳ καὶ διαλυτῷ καὶ μηδέποτε κατὰ ταὐτὰ ἔχοντι ἑαυτῷ ὁμοιότατον αὖ εἶναι σῶμα.
</div>
    
  
    
    <div class="sentence">
  <span class="ref">12</span>&nbsp;ἔχομέν τι παρὰ ταῦτα ἄλλο λέγειν, ὦ φίλε Κέβης , ᾗ οὐχ οὕτως ἔχει;
</div>
    
  
    
    <div class="sentence">
  <span class="ref">13</span>&nbsp;¶ οὐκ ἔχομεν.
</div>
    
  
    
    <div class="sentence">
  <span class="ref">14</span>&nbsp;¶ τί οὖν;
</div>
    
  
    
    <div class="sentence">
  <span class="ref">15</span>&nbsp;τούτων οὕτως ἐχόντων ἆρ’ οὐχὶ σώματι μὲν ταχὺ διαλύεσθαι προσήκει, ψυχῇ δὲ αὖ τὸ παράπαν ἀδιαλύτῳ εἶναι ἢ ἐγγύς τι τούτου;
</div>
    
  
</div>
  
    <div class="speech">
  <span class="ref">055</span>
  <h2 class="speaker">
    <span class='stephanus'>80c</span> ¶ πῶς γὰρ οὔ;
  </h2>

  
    
  
    
    <div class="sentence">
  <span class="ref">01</span>&nbsp;¶ ἐννοεῖς οὖν, ἔφη, ἐπειδὰν ἀποθάνῃ ὁ ἄνθρωπος, τὸ μὲν ὁρατὸν αὐτοῦ, τὸ σῶμα, καὶ ἐν ὁρατῷ κείμενον, ὃ δὴ νεκρὸν καλοῦμεν, ᾧ προσήκει διαλύεσθαι καὶ διαπίπτειν καὶ διαπνεῖσθαι, οὐκ εὐθὺς τούτων οὐδὲν πέπονθεν, ἀλλ᾽ ἐπιεικῶς συχνὸν ἐπιμένει χρόνον, ἐὰν μέν τις καὶ χαριέντως ἔχων τὸ σῶμα τελευτήσῃ καὶ ἐν τοιαύτῃ ὥρᾳ, καὶ πάνυ μάλα: συμπεσὸν γὰρ τὸ σῶμα καὶ ταριχευθέν, ὥσπερ οἱ ἐν Αἰγύπτῳ ταριχευθέντες, ὀλίγου ὅλον μένει ἀμήχανον ὅσον χρόνον, <span class='stephanus'>80d</span> ἔνια δὲ μέρη τοῦ σώματος, καὶ ἂν σαπῇ, ὀστᾶ τε καὶ νεῦρα καὶ τὰ τοιαῦτα πάντα, ὅμως ὡς ἔπος εἰπεῖν ἀθάνατά ἐστιν: ἢ οὔ;
</div>
    
  
    
    <div class="sentence">
  <span class="ref">02</span>&nbsp;¶ ναί.
</div>
    
  
    
    <div class="sentence">
  <span class="ref">03</span>&nbsp;¶ ἡ δὲ ψυχὴ ἄρα, τὸ ἀιδές, τὸ εἰς τοιοῦτον τόπον ἕτερον οἰχόμενον γενναῖον καὶ καθαρὸν καὶ ἀιδῆ, εἰς Ἅιδου ὡς ἀληθῶς, παρὰ τὸν ἀγαθὸν καὶ φρόνιμον θεόν, οἷ, ἂν θεὸς θέλῃ, αὐτίκα καὶ τῇ ἐμῇ ψυχῇ ἰτέον, αὕτη δὲ δὴ ἡμῖν ἡ τοιαύτη καὶ οὕτω πεφυκυῖα ἀπαλλαττομένη τοῦ σώματος εὐθὺς διαπεφύσηται καὶ ἀπόλωλεν, ὥς φασιν οἱ πολλοὶ <span class='stephanus'>80e</span> ἄνθρωποι;
</div>
    
  
    
    <div class="sentence">
  <span class="ref">04</span>&nbsp;πολλοῦ γε δεῖ, ὦ φίλε Κέβης τε καὶ Σιμμία , ἀλλὰ πολλῷ μᾶλλον ὧδ’ ἔχει: ἐὰν μὲν καθαρὰ ἀπαλλάττηται, μηδὲν τοῦ σώματος συνεφέλκουσα, ἅτε οὐδὲν κοινωνοῦσα αὐτῷ ἐν τῷ βίῳ ἑκοῦσα εἶναι, ἀλλὰ φεύγουσα αὐτὸ καὶ συνηθροισμένη αὐτὴ εἰς ἑαυτήν, ἅτε μελετῶσα ἀεὶ τοῦτο —
</div>
    
  
    
    <div class="sentence">
  <span class="ref">05</span>&nbsp;τὸ δὲ οὐδὲν ἄλλο ἐστὶν ἢ ὀρθῶς φιλοσοφοῦσα καὶ τῷ ὄντι <span class='stephanus'>81a</span> τεθνάναι μελετῶσα ῥᾳδίως: ἢ οὐ τοῦτ’ ἂν εἴη μελέτη θανάτου;
</div>
    
  
    
    <div class="sentence">
  <span class="ref">06</span>&nbsp;¶ παντάπασί γε.
</div>
    
  
    
    <div class="sentence">
  <span class="ref">07</span>&nbsp;¶ οὐκοῦν οὕτω μὲν ἔχουσα εἰς τὸ ὅμοιον αὐτῇ τὸ ἀιδὲς ἀπέρχεται, τὸ θεῖόν τε καὶ ἀθάνατον καὶ φρόνιμον, οἷ ἀφικομένῃ ὑπάρχει αὐτῇ εὐδαίμονι εἶναι, πλάνης καὶ ἀνοίας καὶ φόβων καὶ ἀγρίων ἐρώτων καὶ τῶν ἄλλων κακῶν τῶν ἀνθρωπείων ἀπηλλαγμένῃ, ὥσπερ δὲ λέγεται κατὰ τῶν μεμυημένων, ὡς ἀληθῶς τὸν λοιπὸν χρόνον μετὰ θεῶν διάγουσα;
</div>
    
  
    
    <div class="sentence">
  <span class="ref">08</span>&nbsp;οὕτω φῶμεν, ὦ Κέβης , ἢ ἄλλως;
</div>
    
  
    
    <div class="sentence">
  <span class="ref">09</span>&nbsp;¶ οὕτω νὴ Δία , ἔφη ὁ Κέβης .
</div>
    
  
</div>
  
    <div class="speech">
  <span class="ref">056</span>
  <h2 class="speaker">
    <span class='stephanus'>81b</span> ¶ ἐὰν δέ γε οἶμαι μεμιασμένη καὶ ἀκάθαρτος τοῦ σώματος ἀπαλλάττηται, ἅτε τῷ σώματι ἀεὶ συνοῦσα καὶ τοῦτο θεραπεύουσα καὶ ἐρῶσα καὶ γοητευομένη ὑπ’ αὐτοῦ ὑπό τε τῶν ἐπιθυμιῶν καὶ ἡδονῶν, ὥστε μηδὲν ἄλλο δοκεῖν εἶναι ἀληθὲς ἀλλ’ ἢ τὸ σωματοειδές, οὗ τις ἂν ἅψαιτο καὶ ἴδοι καὶ πίοι καὶ φάγοι καὶ πρὸς τὰ ἀφροδίσια χρήσαιτο, τὸ δὲ τοῖς ὄμμασι σκοτῶδες καὶ ἀιδές, νοητὸν δὲ καὶ φιλοσοφίᾳ αἱρετόν, τοῦτο δὲ εἰθισμένη μισεῖν τε καὶ τρέμειν καὶ φεύγειν, οὕτω <span class='stephanus'>81c</span> δὴ ἔχουσαν οἴει ψυχὴν αὐτὴν καθ’ αὑτὴν εἰλικρινῆ ἀπαλλάξεσθαι;
  </h2>

  
    
  
    
    <div class="sentence">
  <span class="ref">01</span>&nbsp;¶ οὐδ’ ὁπωστιοῦν, ἔφη.
</div>
    
  
    
    <div class="sentence">
  <span class="ref">02</span>&nbsp;¶ ἀλλὰ <del>καὶ</del> διειλημμένην γε οἶμαι ὑπὸ τοῦ σωματοειδοῦς, ὃ αὐτῇ ἡ ὁμιλία τε καὶ συνουσία τοῦ σώματος διὰ τὸ ἀεὶ συνεῖναι καὶ διὰ τὴν πολλὴν μελέτην ἐνεποίησε σύμφυτον;
</div>
    
  
    
    <div class="sentence">
  <span class="ref">03</span>&nbsp;¶ πάνυ γε.
</div>
    
  
    
    <div class="sentence">
  <span class="ref">04</span>&nbsp;¶ ἐμβριθὲς δέ γε, ὦ φίλε, τοῦτο οἴεσθαι χρὴ εἶναι καὶ βαρὺ καὶ γεῶδες καὶ ὁρατόν: ὃ δὴ καὶ ἔχουσα ἡ τοιαύτη ψυχὴ βαρύνεταί τε καὶ ἕλκεται πάλιν εἰς τὸν ὁρατὸν τόπον φόβῳ τοῦ ἀιδοῦς τε καὶ Ἅιδου , ὥσπερ λέγεται, περὶ τὰ <span class='stephanus'>81d</span> μνήματά τε καὶ τοὺς τάφους κυλινδουμένη, περὶ ἃ δὴ καὶ ὤφθη ἄττα ψυχῶν σκιοειδῆ φαντάσματα, οἷα παρέχονται αἱ τοιαῦται ψυχαὶ εἴδωλα, αἱ μὴ καθαρῶς ἀπολυθεῖσαι ἀλλὰ τοῦ ὁρατοῦ μετέχουσαι, διὸ καὶ ὁρῶνται.
</div>
    
  
    
    <div class="sentence">
  <span class="ref">05</span>&nbsp;¶ εἰκός γε, ὦ Σώκρατες .
</div>
    
  
    
    <div class="sentence">
  <span class="ref">06</span>&nbsp;¶ εἰκὸς μέντοι, ὦ Κέβης : καὶ οὔ τί γε τὰς τῶν ἀγαθῶν αὐτὰς εἶναι, ἀλλὰ τὰς τῶν φαύλων, αἳ περὶ τὰ τοιαῦτα ἀναγκάζονται πλανᾶσθαι δίκην τίνουσαι τῆς προτέρας τροφῆς κακῆς οὔσης.
</div>
    
  
    
    <div class="sentence">
  <span class="ref">07</span>&nbsp;καὶ μέχρι γε τούτου πλανῶνται, ἕως ἂν τῇ <span class='stephanus'>81e</span> τοῦ συνεπακολουθοῦντος, τοῦ σωματοειδοῦς, ἐπιθυμίᾳ πάλιν ἐνδεθῶσιν εἰς σῶμα: ἐνδοῦνται δέ, ὥσπερ εἰκός, εἰς τοιαῦτα ἤθη ὁποῖ’ ἄττ’ ἂν καὶ μεμελετηκυῖαι τύχωσιν ἐν τῷ βίῳ.
</div>
    
  
    
    <div class="sentence">
  <span class="ref">08</span>&nbsp;¶ τὰ ποῖα δὴ ταῦτα λέγεις, ὦ Σώκρατες ;
</div>
    
  
    
    <div class="sentence">
  <span class="ref">09</span>&nbsp;¶ οἷον τοὺς μὲν γαστριμαργίας τε καὶ ὕβρεις καὶ φιλοποσίας μεμελετηκότας καὶ μὴ διηυλαβημένους εἰς τὰ τῶν ὄνων γένη <span class='stephanus'>82a</span> καὶ τῶν τοιούτων θηρίων εἰκὸς ἐνδύεσθαι.
</div>
    
  
    
    <div class="sentence">
  <span class="ref">10</span>&nbsp;ἢ οὐκ οἴει;
</div>
    
  
    
    <div class="sentence">
  <span class="ref">11</span>&nbsp;¶ πάνυ μὲν οὖν εἰκὸς λέγεις.
</div>
    
  
    
    <div class="sentence">
  <span class="ref">12</span>&nbsp;¶ τοὺς δέ γε ἀδικίας τε καὶ τυραννίδας καὶ ἁρπαγὰς προτετιμηκότας εἰς τὰ τῶν λύκων τε καὶ ἱεράκων καὶ ἰκτίνων γένη: ἢ ποῖ ἂν ἄλλοσέ φαμεν τὰς τοιαύτας ἰέναι;
</div>
    
  
    
    <div class="sentence">
  <span class="ref">13</span>&nbsp;¶ ἀμέλει, ἔφη ὁ Κέβης , εἰς τὰ τοιαῦτα.
</div>
    
  
    
    <div class="sentence">
  <span class="ref">14</span>&nbsp;¶ οὐκοῦν, ἦ δ’ ὅς, δῆλα δὴ καὶ τἆλλα ᾗ ἂν ἕκαστα ἴοι κατὰ τὰς αὐτῶν ὁμοιότητας τῆς μελέτης;
</div>
    
  
    
    <div class="sentence">
  <span class="ref">15</span>&nbsp;¶ δῆλον δή, ἔφη: πῶς δ’ οὔ;
</div>
    
  
    
    <div class="sentence">
  <span class="ref">16</span>&nbsp;¶ οὐκοῦν εὐδαιμονέστατοι, ἔφη, καὶ τούτων εἰσὶ καὶ εἰς βέλτιστον τόπον ἰόντες οἱ τὴν δημοτικὴν καὶ πολιτικὴν <span class='stephanus'>82b</span> ἀρετὴν ἐπιτετηδευκότες, ἣν δὴ καλοῦσι σωφροσύνην τε καὶ δικαιοσύνην, ἐξ ἔθους τε καὶ μελέτης γεγονυῖαν ἄνευ φιλοσοφίας τε καὶ νοῦ;
</div>
    
  
    
    <div class="sentence">
  <span class="ref">17</span>&nbsp;¶ πῇ δὴ οὗτοι εὐδαιμονέστατοι;
</div>
    
  
    
    <div class="sentence">
  <span class="ref">18</span>&nbsp;¶ ὅτι τούτους εἰκός ἐστιν εἰς τοιοῦτον πάλιν ἀφικνεῖσθαι πολιτικὸν καὶ ἥμερον γένος, ἤ που μελιττῶν ἢ σφηκῶν ἢ μυρμήκων, καὶ εἰς ταὐτόν γε πάλιν τὸ ἀνθρώπινον γένος, καὶ γίγνεσθαι ἐξ αὐτῶν ἄνδρας μετρίους.
</div>
    
  
    
    <div class="sentence">
  <span class="ref">19</span>&nbsp;¶ εἰκός.
</div>
    
  
    
    <div class="sentence">
  <span class="ref">20</span>&nbsp;¶ εἰς δέ γε θεῶν γένος μὴ φιλοσοφήσαντι καὶ παντελῶς <span class='stephanus'>82c</span> καθαρῷ ἀπιόντι οὐ θέμις ἀφικνεῖσθαι ἀλλ’ ἢ τῷ φιλομαθεῖ.
</div>
    
  
    
    <div class="sentence">
  <span class="ref">21</span>&nbsp;ἀλλὰ τούτων ἕνεκα, ὦ ἑταῖρε Σιμμία τε καὶ Κέβης , οἱ ὀρθῶς φιλόσοφοι ἀπέχονται τῶν κατὰ τὸ σῶμα ἐπιθυμιῶν ἁπασῶν καὶ καρτεροῦσι καὶ οὐ παραδιδόασιν αὐταῖς ἑαυτούς, οὔ τι οἰκοφθορίαν τε καὶ πενίαν φοβούμενοι, ὥσπερ οἱ πολλοὶ καὶ φιλοχρήματοι: οὐδὲ αὖ ἀτιμίαν τε καὶ ἀδοξίαν μοχθηρίας δεδιότες, ὥσπερ οἱ φίλαρχοί τε καὶ φιλότιμοι, ἔπειτα ἀπέχονται αὐτῶν.
</div>
    
  
    
    <div class="sentence">
  <span class="ref">22</span>&nbsp;¶ οὐ γὰρ ἂν πρέποι, ἔφη, ὦ Σώκρατες , ὁ Κέβης .
</div>
    
  
</div>
  
    <div class="speech">
  <span class="ref">057</span>
  <h2 class="speaker">
    <span class='stephanus'>82d</span> ¶ οὐ μέντοι μὰ Δία , ἦ δ’ ὅς.
  </h2>

  
    
  
    
    <div class="sentence">
  <span class="ref">01</span>&nbsp;τοιγάρτοι τούτοις μὲν ἅπασιν, ὦ Κέβης , ἐκεῖνοι οἷς τι μέλει τῆς ἑαυτῶν ψυχῆς ἀλλὰ μὴ σώματι πλάττοντες ζῶσι, χαίρειν εἰπόντες, οὐ κατὰ ταὐτὰ πορεύονται αὐτοῖς ὡς οὐκ εἰδόσιν ὅπῃ ἔρχονται, αὐτοὶ δὲ ἡγούμενοι οὐ δεῖν ἐναντία τῇ φιλοσοφίᾳ πράττειν καὶ τῇ ἐκείνης λύσει τε καὶ καθαρμῷ ταύτῃ δὴ τρέπονται ἐκείνῃ ἑπόμενοι, ᾗ ἐκείνη ὑφηγεῖται.
</div>
    
  
    
    <div class="sentence">
  <span class="ref">02</span>&nbsp;¶ πῶς, ὦ Σώκρατες ;
</div>
    
  
    
    <div class="sentence">
  <span class="ref">03</span>&nbsp;¶ ἐγὼ ἐρῶ, ἔφη.
</div>
    
  
    
    <div class="sentence">
  <span class="ref">04</span>&nbsp;γιγνώσκουσι γάρ, ἦ δ᾽ ὅς, οἱ φιλομαθεῖς <span class='stephanus'>82e</span> ὅτι παραλαβοῦσα αὐτῶν τὴν ψυχὴν ἡ φιλοσοφία ἀτεχνῶς διαδεδεμένην ἐν τῷ σώματι καὶ προσκεκολλημένην, ἀναγκαζομένην δὲ ὥσπερ διὰ εἱργμοῦ διὰ τούτου σκοπεῖσθαι τὰ ὄντα ἀλλὰ μὴ αὐτὴν δι’ αὑτῆς, καὶ ἐν πάσῃ ἀμαθίᾳ κυλινδουμένην, καὶ τοῦ εἱργμοῦ τὴν δεινότητα κατιδοῦσα ὅτι δι’ ἐπιθυμίας ἐστίν, ὡς ἂν μάλιστα αὐτὸς ὁ δεδεμένος συλλήπτωρ <span class='stephanus'>83a</span> εἴη τοῦ δεδέσθαι, —
</div>
    
  
    
    <div class="sentence">
  <span class="ref">05</span>&nbsp;ὅπερ οὖν λέγω, γιγνώσκουσιν οἱ φιλομαθεῖς ὅτι οὕτω παραλαβοῦσα ἡ φιλοσοφία ἔχουσαν αὐτῶν τὴν ψυχὴν ἠρέμα παραμυθεῖται καὶ λύειν ἐπιχειρεῖ, ἐνδεικνυμένη ὅτι ἀπάτης μὲν μεστὴ ἡ διὰ τῶν ὀμμάτων σκέψις, ἀπάτης δὲ ἡ διὰ τῶν ὤτων καὶ τῶν ἄλλων αἰσθήσεων, πείθουσα δὲ ἐκ τούτων μὲν ἀναχωρεῖν, ὅσον μὴ ἀνάγκη αὐτοῖς χρῆσθαι, αὐτὴν δὲ εἰς αὑτὴν συλλέγεσθαι καὶ ἁθροίζεσθαι παρακελευομένη, πιστεύειν δὲ μηδενὶ ἄλλῳ ἀλλ’ <span class='stephanus'>83b</span> ἢ αὐτὴν αὑτῇ, ὅτι ἂν νοήσῃ αὐτὴ καθ’ αὑτὴν αὐτὸ καθ’ αὑτὸ τῶν ὄντων: ὅτι δ’ ἂν δι’ ἄλλων σκοπῇ ἐν ἄλλοις ὂν ἄλλο, μηδὲν ἡγεῖσθαι ἀληθές: εἶναι δὲ τὸ μὲν τοιοῦτον αἰσθητόν τε καὶ ὁρατόν, ὃ δὲ αὐτὴ ὁρᾷ νοητόν τε καὶ ἀιδές.
</div>
    
  
    
    <div class="sentence">
  <span class="ref">06</span>&nbsp;ταύτῃ οὖν τῇ λύσει οὐκ οἰομένη δεῖν ἐναντιοῦσθαι ἡ τοῦ ὡς ἀληθῶς φιλοσόφου ψυχὴ οὕτως ἀπέχεται τῶν ἡδονῶν τε καὶ ἐπιθυμιῶν καὶ λυπῶν <del>καὶ φόβων</del> καθ’ ὅσον δύναται, λογιζομένη ὅτι, ἐπειδάν τις σφόδρα ἡσθῇ ἢ φοβηθῇ <del>ἢ λυπηθῇ</del> ἢ ἐπιθυμήσῃ, οὐδὲν τοσοῦτον κακὸν ἔπαθεν ἀπ’ <span class='stephanus'>83c</span> αὐτῶν ὧν ἄν τις οἰηθείη, οἷον ἢ νοσήσας ἤ τι ἀναλώσας διὰ τὰς ἐπιθυμίας, ἀλλ’ ὃ πάντων μέγιστόν τε κακῶν καὶ ἔσχατόν ἐστι, τοῦτο πάσχει καὶ οὐ λογίζεται αὐτό.
</div>
    
  
    
    <div class="sentence">
  <span class="ref">07</span>&nbsp;¶ τί τοῦτο, ὦ Σώκρατες ;
</div>
    
  
    
    <div class="sentence">
  <span class="ref">08</span>&nbsp;ἔφη ὁ Κέβης .
</div>
    
  
    
    <div class="sentence">
  <span class="ref">09</span>&nbsp;¶ ὅτι ψυχὴ παντὸς ἀνθρώπου ἀναγκάζεται ἅμα τε ἡσθῆναι σφόδρα ἢ λυπηθῆναι ἐπί τῳ καὶ ἡγεῖσθαι περὶ ὃ ἂν μάλιστα τοῦτο πάσχῃ, τοῦτο ἐναργέστατόν τε εἶναι καὶ ἀληθέστατον, οὐχ οὕτως ἔχον: ταῦτα δὲ μάλιστα <ins>τὰ</ins> ὁρατά: ἢ οὔ;
</div>
    
  
    
    <div class="sentence">
  <span class="ref">10</span>&nbsp;¶ πάνυ γε.
</div>
    
  
</div>
  
    <div class="speech">
  <span class="ref">058</span>
  <h2 class="speaker">
    <span class='stephanus'>83d</span> ¶ οὐκοῦν ἐν τούτῳ τῷ πάθει μάλιστα καταδεῖται ψυχὴ ὑπὸ σώματος;
  </h2>

  
    
  
    
    <div class="sentence">
  <span class="ref">01</span>&nbsp;¶ πῶς δή;
</div>
    
  
    
    <div class="sentence">
  <span class="ref">02</span>&nbsp;¶ ὅτι ἑκάστη ἡδονὴ καὶ λύπη ὥσπερ ἧλον ἔχουσα προσηλοῖ αὐτὴν πρὸς τὸ σῶμα καὶ προσπερονᾷ καὶ ποιεῖ σωματοειδῆ, δοξάζουσαν ταῦτα ἀληθῆ εἶναι ἅπερ ἂν καὶ τὸ σῶμα φῇ.
</div>
    
  
    
    <div class="sentence">
  <span class="ref">03</span>&nbsp;ἐκ γὰρ τοῦ ὁμοδοξεῖν τῷ σώματι καὶ τοῖς αὐτοῖς χαίρειν ἀναγκάζεται οἶμαι ὁμότροπός τε καὶ ὁμότροφος γίγνεσθαι καὶ οἵα μηδέποτε εἰς Ἅιδου καθαρῶς ἀφικέσθαι, ἀλλὰ ἀεὶ τοῦ σώματος ἀναπλέα ἐξιέναι, ὥστε ταχὺ πάλιν πίπτειν εἰς <span class='stephanus'>83e</span> ἄλλο σῶμα καὶ ὥσπερ σπειρομένη ἐμφύεσθαι, καὶ ἐκ τούτων ἄμοιρος εἶναι τῆς τοῦ θείου τε καὶ καθαροῦ καὶ μονοειδοῦς συνουσίας.
</div>
    
  
    
    <div class="sentence">
  <span class="ref">04</span>&nbsp;¶ ἀληθέστατα, ἔφη, λέγεις, ὁ Κέβης , ὦ Σώκρατες .
</div>
    
  
    
    <div class="sentence">
  <span class="ref">05</span>&nbsp;¶ τούτων τοίνυν ἕνεκα, ὦ Κέβης , οἱ δικαίως φιλομαθεῖς κόσμιοί εἰσι καὶ ἀνδρεῖοι, οὐχ ὧν οἱ πολλοὶ ἕνεκά φασιν: ἢ σὺ οἴει;
</div>
    
  
</div>
  
    <div class="speech">
  <span class="ref">059</span>
  <h2 class="speaker">
    <span class='stephanus'>84a</span> ¶ οὐ δῆτα ἔγωγε.
  </h2>

  
    
  
    
    <div class="sentence">
  <span class="ref">01</span>&nbsp;¶ οὐ γάρ: ἀλλ’ οὕτω λογίσαιτ’ ἂν ψυχὴ ἀνδρὸς φιλοσόφου, καὶ οὐκ ἂν οἰηθείη τὴν μὲν φιλοσοφίαν χρῆναι αὐτὴν λύειν, λυούσης δὲ ἐκείνης, αὐτὴν παραδιδόναι ταῖς ἡδοναῖς καὶ λύπαις ἑαυτὴν πάλιν αὖ ἐγκαταδεῖν καὶ ἀνήνυτον ἔργον πράττειν Πηνελόπης τινὰ ἐναντίως ἱστὸν μεταχειριζομένης, ἀλλὰ γαλήνην τούτων παρασκευάζουσα, ἑπομένη τῷ λογισμῷ καὶ ἀεὶ ἐν τούτῳ οὖσα, τὸ ἀληθὲς καὶ τὸ θεῖον καὶ τὸ ἀδόξαστον <span class='stephanus'>84b</span> θεωμένη καὶ ὑπ’ ἐκείνου τρεφομένη, ζῆν τε οἴεται οὕτω δεῖν ἕως ἂν ζῇ, καὶ ἐπειδὰν τελευτήσῃ, εἰς τὸ συγγενὲς καὶ εἰς τὸ τοιοῦτον ἀφικομένη ἀπηλλάχθαι τῶν ἀνθρωπίνων κακῶν.
</div>
    
  
    
    <div class="sentence">
  <span class="ref">02</span>&nbsp;ἐκ δὴ τῆς τοιαύτης τροφῆς οὐδὲν δεινὸν μὴ φοβηθῇ, <del>ταῦτα δ’ ἐπιτηδεύσασα,</del> ὦ Σιμμία τε καὶ Κέβης , ὅπως μὴ διασπασθεῖσα ἐν τῇ ἀπαλλαγῇ τοῦ σώματος ὑπὸ τῶν ἀνέμων διαφυσηθεῖσα καὶ διαπτομένη οἴχηται καὶ οὐδὲν ἔτι οὐδαμοῦ ᾖ.
</div>
    
  
</div>
  
    <div class="speech">
  <span class="ref">060</span>
  <h2 class="speaker">
    <span class='stephanus'>84c</span> ¶ σιγὴ οὖν ἐγένετο ταῦτα εἰπόντος τοῦ Σωκράτους ἐπὶ πολὺν χρόνον, καὶ αὐτός τε πρὸς τῷ εἰρημένῳ λόγῳ ἦν ὁ Σωκράτης , ὡς ἰδεῖν ἐφαίνετο, καὶ ἡμῶν οἱ πλεῖστοι: Κέβης δὲ καὶ Σιμμίας σμικρὸν πρὸς ἀλλήλω διελεγέσθην.
  </h2>

  
    
  
    
    <div class="sentence">
  <span class="ref">01</span>&nbsp;καὶ ὁ Σωκράτης ἰδὼν αὐτὼ ἤρετο, τί;
</div>
    
  
    
    <div class="sentence">
  <span class="ref">02</span>&nbsp;ἔφη, ὑμῖν τὰ λεχθέντα μῶν μὴ δοκεῖ ἐνδεῶς λέγεσθαι;
</div>
    
  
    
    <div class="sentence">
  <span class="ref">03</span>&nbsp;πολλὰς γὰρ δὴ ἔτι ἔχει ὑποψίας καὶ ἀντιλαβάς, εἴ γε δή τις αὐτὰ μέλλει ἱκανῶς διεξιέναι.
</div>
    
  
    
    <div class="sentence">
  <span class="ref">04</span>&nbsp;εἰ μὲν οὖν τι ἄλλο σκοπεῖσθον, οὐδὲν λέγω: εἰ δέ τι περὶ τούτων ἀπορεῖτον, μηδὲν ἀποκνήσητε καὶ αὐτοὶ εἰπεῖν καὶ <span class='stephanus'>84d</span> διελθεῖν, εἴ πῃ ὑμῖν φαίνεται βέλτιον <ins>ἂν</ins> λεχθῆναι, καὶ αὖ καὶ ἐμὲ συμπαραλαβεῖν, εἴ τι μᾶλλον οἴεσθε μετ’ ἐμοῦ εὐπορήσειν.
</div>
    
  
    
    <div class="sentence">
  <span class="ref">05</span>&nbsp;¶ καὶ ὁ Σιμμίας ἔφη: καὶ μήν, ὦ Σώκρατες , τἀληθῆ σοι ἐρῶ.
</div>
    
  
    
    <div class="sentence">
  <span class="ref">06</span>&nbsp;πάλαι γὰρ ἡμῶν ἑκάτερος ἀπορῶν τὸν ἕτερον προωθεῖ καὶ κελεύει ἐρέσθαι διὰ τὸ ἐπιθυμεῖν μὲν ἀκοῦσαι, ὀκνεῖν δὲ ὄχλον παρέχειν, μή σοι ἀηδὲς ᾖ διὰ τὴν παροῦσαν συμφοράν.
</div>
    
  
    
    <div class="sentence">
  <span class="ref">07</span>&nbsp;¶ καὶ ὃς ἀκούσας ἐγέλασέν τε ἠρέμα καί φησιν: Βαβαί , ὦ Σιμμία : ἦ που χαλεπῶς ἂν τοὺς ἄλλους ἀνθρώπους πείσαιμι <span class='stephanus'>84e</span> ὡς οὐ συμφορὰν ἡγοῦμαι τὴν παροῦσαν τύχην, ὅτε γε μηδ’ ὑμᾶς δύναμαι πείθειν, ἀλλὰ φοβεῖσθε μὴ δυσκολώτερόν τι νῦν διάκειμαι ἢ ἐν τῷ πρόσθεν βίῳ: καί, ὡς ἔοικε, τῶν κύκνων δοκῶ φαυλότερος ὑμῖν εἶναι τὴν μαντικήν, οἳ ἐπειδὰν αἴσθωνται ὅτι δεῖ αὐτοὺς ἀποθανεῖν, ᾄδοντες καὶ ἐν <span class='stephanus'>85a</span> τῷ πρόσθεν χρόνῳ, τότε δὴ πλεῖστα καὶ κάλλιστα ᾄδουσι, γεγηθότες ὅτι μέλλουσι παρὰ τὸν θεὸν ἀπιέναι οὗπέρ εἰσι θεράποντες.
</div>
    
  
    
    <div class="sentence">
  <span class="ref">08</span>&nbsp;οἱ δ’ ἄνθρωποι διὰ τὸ αὑτῶν δέος τοῦ θανάτου καὶ τῶν κύκνων καταψεύδονται, καί φασιν αὐτοὺς θρηνοῦντας τὸν θάνατον ὑπὸ λύπης ἐξᾴδειν, καὶ οὐ λογίζονται ὅτι οὐδὲν ὄρνεον ᾄδει ὅταν πεινῇ ἢ ῥιγῷ ἤ τινα ἄλλην λύπην λυπῆται, οὐδὲ αὐτὴ ἥ τε ἀηδὼν καὶ χελιδὼν καὶ ὁ ἔποψ, ἃ δή φασι διὰ λύπην θρηνοῦντα ᾄδειν.
</div>
    
  
    
    <div class="sentence">
  <span class="ref">09</span>&nbsp;ἀλλ᾽ οὔτε ταῦτά μοι φαίνεται <span class='stephanus'>85b</span> λυπούμενα ᾄδειν οὔτε οἱ κύκνοι, ἀλλ’ ἅτε οἶμαι τοῦ Ἀπόλλωνος ὄντες, μαντικοί τέ εἰσι καὶ προειδότες τὰ ἐν Ἅιδου ἀγαθὰ ᾄδουσι καὶ τέρπονται ἐκείνην τὴν ἡμέραν διαφερόντως ἢ ἐν τῷ ἔμπροσθεν χρόνῳ.
</div>
    
  
    
    <div class="sentence">
  <span class="ref">10</span>&nbsp;ἐγὼ δὲ καὶ αὐτὸς ἡγοῦμαι ὁμόδουλός τε εἶναι τῶν κύκνων καὶ ἱερὸς τοῦ αὐτοῦ θεοῦ, καὶ οὐ χεῖρον ἐκείνων τὴν μαντικὴν ἔχειν παρὰ τοῦ δεσπότου, οὐδὲ δυσθυμότερον αὐτῶν τοῦ βίου ἀπαλλάττεσθαι.
</div>
    
  
    
    <div class="sentence">
  <span class="ref">11</span>&nbsp;ἀλλὰ τούτου γ’ ἕνεκα λέγειν τε χρὴ καὶ ἐρωτᾶν ὅτι ἂν βούλησθε, ἕως ἂν Ἀθηναίων ἐῶσιν ἄνδρες ἕνδεκα.
</div>
    
  
    
    <div class="sentence">
  <span class="ref">12</span>&nbsp;¶ καλῶς, ἔφη, λέγεις, ὁ Σιμμίας : καὶ ἐγώ τέ σοι ἐρῶ ὃ <span class='stephanus'>85c</span> ἀπορῶ, καὶ αὖ ὅδε, ᾗ οὐκ ἀποδέχεται τὰ εἰρημένα.
</div>
    
  
    
    <div class="sentence">
  <span class="ref">13</span>&nbsp;ἐμοὶ γὰρ δοκεῖ, ὦ Σώκρατες , περὶ τῶν τοιούτων ἴσως ὥσπερ καὶ σοὶ τὸ μὲν σαφὲς εἰδέναι ἐν τῷ νῦν βίῳ ἢ ἀδύνατον εἶναι ἢ παγχάλεπόν τι, τὸ μέντοι αὖ τὰ λεγόμενα περὶ αὐτῶν μὴ οὐχὶ παντὶ τρόπῳ ἐλέγχειν καὶ μὴ προαφίστασθαι πρὶν ἂν πανταχῇ σκοπῶν ἀπείπῃ τις, πάνυ μαλθακοῦ εἶναι ἀνδρός: δεῖν γὰρ περὶ αὐτὰ ἕν γέ τι τούτων διαπράξασθαι, ἢ μαθεῖν ὅπῃ ἔχει ἢ εὑρεῖν ἤ, εἰ ταῦτα ἀδύνατον, τὸν γοῦν βέλτιστον τῶν ἀνθρωπίνων λόγων λαβόντα καὶ δυσεξελεγκτότατον, <span class='stephanus'>85d</span> ἐπὶ τούτου ὀχούμενον ὥσπερ ἐπὶ σχεδίας κινδυνεύοντα διαπλεῦσαι τὸν βίον, εἰ μή τις δύναιτο ἀσφαλέστερον καὶ ἀκινδυνότερον ἐπὶ βεβαιοτέρου ὀχήματος, <del>ἢ</del> λόγου θείου τινός, διαπορευθῆναι.
</div>
    
  
    
    <div class="sentence">
  <span class="ref">14</span>&nbsp;καὶ δὴ καὶ νῦν ἔγωγε οὐκ ἐπαισχυνθήσομαι ἐρέσθαι, ἐπειδὴ καὶ σὺ ταῦτα λέγεις, οὐδ’ ἐμαυτὸν αἰτιάσομαι ἐν ὑστέρῳ χρόνῳ ὅτι νῦν οὐκ εἶπον ἅ μοι δοκεῖ.
</div>
    
  
    
    <div class="sentence">
  <span class="ref">15</span>&nbsp;ἐμοὶ γάρ, ὦ Σώκρατες , ἐπειδὴ καὶ πρὸς ἐμαυτὸν καὶ πρὸς τόνδε σκοπῶ τὰ εἰρημένα, οὐ πάνυ φαίνεται ἱκανῶς εἰρῆσθαι.
</div>
    
  
</div>
  
    <div class="speech">
  <span class="ref">061</span>
  <h2 class="speaker">
    <span class='stephanus'>85e</span> ¶ καὶ ὁ Σωκράτης , ἴσως γάρ, ἔφη, ὦ ἑταῖρε, ἀληθῆ σοι φαίνεται: ἀλλὰ λέγε ὅπῃ δὴ οὐχ ἱκανῶς.
  </h2>

  
    
  
    
    <div class="sentence">
  <span class="ref">01</span>&nbsp;¶ ταύτῃ ἔμοιγε, ἦ δ’ ὅς, ᾗ δὴ καὶ περὶ ἁρμονίας ἄν τις καὶ λύρας τε καὶ χορδῶν τὸν αὐτὸν τοῦτον λόγον εἴποι, ὡς ἡ μὲν ἁρμονία ἀόρατον καὶ ἀσώματον καὶ πάγκαλόν τι καὶ <span class='stephanus'>86a</span> θεῖόν ἐστιν ἐν τῇ ἡρμοσμένῃ λύρᾳ, αὐτὴ δ’ ἡ λύρα καὶ αἱ χορδαὶ σώματά τε καὶ σωματοειδῆ καὶ σύνθετα καὶ γεώδη ἐστὶ καὶ τοῦ θνητοῦ συγγενῆ.
</div>
    
  
    
    <div class="sentence">
  <span class="ref">02</span>&nbsp;ἐπειδὰν οὖν ἢ κατάξῃ τις τὴν λύραν ἢ διατέμῃ καὶ διαρρήξῃ τὰς χορδάς, εἴ τις διισχυρίζοιτο τῷ αὐτῷ λόγῳ ὥσπερ σύ, ὡς ἀνάγκη ἔτι εἶναι τὴν ἁρμονίαν ἐκείνην καὶ μὴ ἀπολωλέναι —
</div>
    
  
    
    <div class="sentence">
  <span class="ref">03</span>&nbsp;οὐδεμία γὰρ μηχανὴ ἂν εἴη τὴν μὲν λύραν ἔτι εἶναι διερρωγυιῶν τῶν χορδῶν καὶ τὰς χορδὰς θνητοειδεῖς οὔσας, τὴν δὲ ἁρμονίαν <span class='stephanus'>86b</span> ἀπολωλέναι τὴν τοῦ θείου τε καὶ ἀθανάτου ὁμοφυῆ τε καὶ συγγενῆ, προτέραν τοῦ θνητοῦ ἀπολομένην —
</div>
    
  
    
    <div class="sentence">
  <span class="ref">04</span>&nbsp;ἀλλὰ φαίη ἀνάγκη ἔτι που εἶναι αὐτὴν τὴν ἁρμονίαν, καὶ πρότερον τὰ ξύλα καὶ τὰς χορδὰς κατασαπήσεσθαι πρίν τι ἐκείνην παθεῖν —
</div>
    
  
    
    <div class="sentence">
  <span class="ref">05</span>&nbsp;καὶ γὰρ οὖν, ὦ Σώκρατες , οἶμαι ἔγωγε καὶ αὐτόν σε τοῦτο ἐντεθυμῆσθαι, ὅτι τοιοῦτόν τι μάλιστα ὑπολαμβάνομεν τὴν ψυχὴν εἶναι, ὥσπερ ἐντεταμένου τοῦ σώματος ἡμῶν καὶ συνεχομένου ὑπὸ θερμοῦ καὶ ψυχροῦ καὶ ξηροῦ καὶ ὑγροῦ καὶ τοιούτων τινῶν, κρᾶσιν εἶναι καὶ ἁρμονίαν <span class='stephanus'>86c</span> αὐτῶν τούτων τὴν ψυχὴν ἡμῶν, ἐπειδὰν ταῦτα καλῶς καὶ μετρίως κραθῇ πρὸς ἄλληλα —
</div>
    
  
    
    <div class="sentence">
  <span class="ref">06</span>&nbsp;εἰ οὖν τυγχάνει ἡ ψυχὴ οὖσα ἁρμονία τις, δῆλον ὅτι, ὅταν χαλασθῇ τὸ σῶμα ἡμῶν ἀμέτρως ἢ ἐπιταθῇ ὑπὸ νόσων καὶ ἄλλων κακῶν, τὴν μὲν ψυχὴν ἀνάγκη εὐθὺς ὑπάρχει ἀπολωλέναι, καίπερ οὖσαν θειοτάτην, ὥσπερ καὶ αἱ ἄλλαι ἁρμονίαι αἵ τ’ ἐν τοῖς φθόγγοις καὶ ἐν τοῖς τῶν δημιουργῶν ἔργοις πᾶσι, τὰ δὲ λείψανα τοῦ σώματος ἑκάστου πολὺν χρόνον παραμένειν, <span class='stephanus'>86d</span> ἕως ἂν ἢ κατακαυθῇ ἢ κατασαπῇ —
</div>
    
  
    
    <div class="sentence">
  <span class="ref">07</span>&nbsp;ὅρα οὖν πρὸς τοῦτον τὸν λόγον τί φήσομεν, ἐάν τις ἀξιοῖ κρᾶσιν οὖσαν τὴν ψυχὴν τῶν ἐν τῷ σώματι ἐν τῷ καλουμένῳ θανάτῳ πρώτην ἀπόλλυσθαι.
</div>
    
  
    
    <div class="sentence">
  <span class="ref">08</span>&nbsp;¶ διαβλέψας οὖν ὁ Σωκράτης , ὥσπερ τὰ πολλὰ εἰώθει, καὶ μειδιάσας, δίκαια μέντοι, ἔφη, λέγει ὁ Σιμμίας .
</div>
    
  
    
    <div class="sentence">
  <span class="ref">09</span>&nbsp;εἰ οὖν τις ὑμῶν εὐπορώτερος ἐμοῦ, τί οὐκ ἀπεκρίνατο;
</div>
    
  
    
    <div class="sentence">
  <span class="ref">10</span>&nbsp;καὶ γὰρ οὐ φαύλως ἔοικεν ἁπτομένῳ τοῦ λόγου.
</div>
    
  
    
    <div class="sentence">
  <span class="ref">11</span>&nbsp;δοκεῖ μέντοι μοι χρῆναι πρὸ τῆς ἀποκρίσεως ἔτι πρότερον κέβητος ἀκοῦσαι <span class='stephanus'>86e</span> τί αὖ ὅδε ἐγκαλεῖ τῷ λόγῳ, ἵνα χρόνου ἐγγενομένου βουλευσώμεθα τί ἐροῦμεν, ἔπειτα <del>δὲ</del> ἀκούσαντας ἢ συγχωρεῖν αὐτοῖς ἐάν τι δοκῶσι προσᾴδειν, ἐὰν δὲ μή, οὕτως ἤδη ὑπερδικεῖν τοῦ λόγου.
</div>
    
  
    
    <div class="sentence">
  <span class="ref">12</span>&nbsp;ἀλλ’ ἄγε, ἦ δ’ ὅς, ὦ Κέβης , λέγε, τί ἦν τὸ σὲ αὖ θρᾶττον <del>ἀπιστίαν παρέχει</del> .
</div>
    
  
    
    <div class="sentence">
  <span class="ref">13</span>&nbsp;¶ λέγω δή, ἦ δ’ ὃς ὁ Κέβης .
</div>
    
  
    
    <div class="sentence">
  <span class="ref">14</span>&nbsp;ἐμοὶ γὰρ φαίνεται ἔτι ἐν τῷ αὐτῷ ὁ λόγος εἶναι, καί, ὅπερ ἐν τοῖς πρόσθεν ἐλέγομεν, <span class='stephanus'>87a</span> ταὐτὸν ἔγκλημα ἔχειν.
</div>
    
  
    
    <div class="sentence">
  <span class="ref">15</span>&nbsp;ὅτι μὲν γὰρ ἦν ἡμῶν ἡ ψυχὴ καὶ πρὶν εἰς τόδε τὸ εἶδος ἐλθεῖν, οὐκ ἀνατίθεμαι μὴ οὐχὶ πάνυ χαριέντως καί, εἰ μὴ ἐπαχθές ἐστιν εἰπεῖν, πάνυ ἱκανῶς ἀποδεδεῖχθαι: ὡς δὲ καὶ ἀποθανόντων ἡμῶν ἔτι που ἔστιν, οὔ μοι δοκεῖ τῇδε.
</div>
    
  
    
    <div class="sentence">
  <span class="ref">16</span>&nbsp;ὡς μὲν οὐκ ἰσχυρότερον καὶ πολυχρονιώτερον ψυχὴ σώματος, οὐ συγχωρῶ τῇ Σιμμίου ἀντιλήψει: δοκεῖ γάρ μοι πᾶσι τούτοις πάνυ πολὺ διαφέρειν.
</div>
    
  
    
    <div class="sentence">
  <span class="ref">17</span>&nbsp;τί οὖν, ἂν φαίη ὁ λόγος, ἔτι ἀπιστεῖς, ἐπειδὴ ὁρᾷς ἀποθανόντος τοῦ ἀνθρώπου τό γε ἀσθενέστερον ἔτι ὄν;
</div>
    
  
    
    <div class="sentence">
  <span class="ref">18</span>&nbsp;τὸ δὲ πολυχρονιώτερον <span class='stephanus'>87b</span> οὐ δοκεῖ σοι ἀναγκαῖον εἶναι ἔτι σῴζεσθαι ἐν τούτῳ τῷ χρόνῳ;
</div>
    
  
    
    <div class="sentence">
  <span class="ref">19</span>&nbsp;πρὸς δὴ τοῦτο τόδε ἐπίσκεψαι, εἴ τι λέγω: εἰκόνος γάρ τινος, ὡς ἔοικεν, κἀγὼ ὥσπερ Σιμμίας δέομαι.
</div>
    
  
    
    <div class="sentence">
  <span class="ref">20</span>&nbsp;ἐμοὶ γὰρ δοκεῖ ὁμοίως λέγεσθαι ταῦτα ὥσπερ ἄν τις περὶ ἀνθρώπου ὑφάντου πρεσβύτου ἀποθανόντος λέγοι τοῦτον τὸν λόγον, ὅτι οὐκ ἀπόλωλεν ὁ ἄνθρωπος ἀλλ’ ἔστι που σῶς, τεκμήριον δὲ παρέχοιτο θοἰμάτιον ὃ ἠμπείχετο αὐτὸς ὑφηνάμενος ὅτι ἐστὶ σῶν καὶ οὐκ ἀπόλωλεν, καὶ εἴ τις <span class='stephanus'>87c</span> ἀπιστοίη αὐτῷ, ἀνερωτῴη πότερον πολυχρονιώτερόν ἐστι τὸ γένος ἀνθρώπου ἢ ἱματίου ἐν χρείᾳ τε ὄντος καὶ φορουμένου, ἀποκριναμένου δή <del>τινος</del> ὅτι πολὺ τὸ τοῦ ἀνθρώπου, οἴοιτο ἀποδεδεῖχθαι ὅτι παντὸς ἄρα μᾶλλον ὅ γε ἄνθρωπος σῶς ἐστιν, ἐπειδὴ τό γε ὀλιγοχρονιώτερον οὐκ ἀπόλωλεν.
</div>
    
  
    
    <div class="sentence">
  <span class="ref">21</span>&nbsp;τὸ δ’ οἶμαι, ὦ Σιμμία , οὐχ οὕτως ἔχει: σκόπει γὰρ καὶ σὺ ἃ λέγω.
</div>
    
  
    
    <div class="sentence">
  <span class="ref">22</span>&nbsp;πᾶς <del>γὰρ</del> ἂν ὑπολάβοι ὅτι εὔηθες λέγει ὁ τοῦτο λέγων: ὁ γὰρ ὑφάντης οὗτος πολλὰ κατατρίψας τοιαῦτα ἱμάτια καὶ ὑφηνάμενος ἐκείνων μὲν ὕστερος ἀπόλωλεν πολλῶν <span class='stephanus'>87d</span> ὄντων, τοῦ δὲ τελευταίου οἶμαι πρότερος, καὶ οὐδέν τι μᾶλλον τούτου ἕνεκα ἄνθρωπός ἐστιν ἱματίου φαυλότερον οὐδ’ ἀσθενέστερον.
</div>
    
  
    
    <div class="sentence">
  <span class="ref">23</span>&nbsp;τὴν αὐτὴν δὲ ταύτην οἶμαι εἰκόνα δέξαιτ’ ἂν ψυχὴ πρὸς σῶμα, καί τις λέγων αὐτὰ ταῦτα περὶ αὐτῶν μέτρι’ ἄν μοι φαίνοιτο λέγειν, ὡς ἡ μὲν ψυχὴ πολυχρόνιόν ἐστι, τὸ δὲ σῶμα ἀσθενέστερον καὶ ὀλιγοχρονιώτερον: ἀλλὰ γὰρ ἂν φαίη ἑκάστην τῶν ψυχῶν πολλὰ σώματα κατατρίβειν, ἄλλως τε κἂν πολλὰ ἔτη βιῷ —
</div>
    
  
    
    <div class="sentence">
  <span class="ref">24</span>&nbsp;εἰ γὰρ ῥέοι τὸ σῶμα καὶ ἀπολλύοιτο ἔτι ζῶντος τοῦ ἀνθρώπου, <span class='stephanus'>87e</span> ἀλλ’ ἡ ψυχὴ ἀεὶ τὸ κατατριβόμενον ἀνυφαίνοι —
</div>
    
  
    
    <div class="sentence">
  <span class="ref">25</span>&nbsp;ἀναγκαῖον μεντἂν εἴη, ὁπότε ἀπολλύοιτο ἡ ψυχή, τὸ τελευταῖον ὕφασμα τυχεῖν αὐτὴν ἔχουσαν καὶ τούτου μόνου προτέραν ἀπόλλυσθαι, ἀπολομένης δὲ τῆς ψυχῆς τότ’ ἤδη τὴν φύσιν τῆς ἀσθενείας ἐπιδεικνύοι τὸ σῶμα καὶ ταχὺ σαπὲν διοίχοιτο.
</div>
    
  
    
    <div class="sentence">
  <span class="ref">26</span>&nbsp;ὥστε τούτῳ τῷ λόγῳ οὔπω ἄξιον πιστεύσαντα θαρρεῖν ὡς <span class='stephanus'>88a</span> ἐπειδὰν ἀποθάνωμεν ἔτι που ἡμῶν ἡ ψυχὴ ἔστιν.
</div>
    
  
    
    <div class="sentence">
  <span class="ref">27</span>&nbsp;εἰ γάρ τις καὶ πλέον ἔτι τῷ λέγοντι ἢ ἃ σὺ λέγεις συγχωρήσειεν, δοὺς αὐτῷ μὴ μόνον ἐν τῷ πρὶν καὶ γενέσθαι ἡμᾶς χρόνῳ εἶναι ἡμῶν τὰς ψυχάς, ἀλλὰ μηδὲν κωλύειν καὶ ἐπειδὰν ἀποθάνωμεν ἐνίων ἔτι εἶναι καὶ ἔσεσθαι καὶ πολλάκις γενήσεσθαι καὶ ἀποθανεῖσθαι αὖθις —
</div>
    
  
    
    <div class="sentence">
  <span class="ref">28</span>&nbsp;οὕτω γὰρ αὐτὸ φύσει ἰσχυρὸν εἶναι, ὥστε πολλάκις γιγνομένην ψυχὴν ἀντέχειν —
</div>
    
  
    
    <div class="sentence">
  <span class="ref">29</span>&nbsp;δοὺς δὲ ταῦτα ἐκεῖνο μηκέτι συγχωροῖ, μὴ οὐ πονεῖν αὐτὴν ἐν ταῖς πολλαῖς γενέσεσιν καὶ τελευτῶσάν γε ἔν τινι τῶν θανάτων παντάπασιν ἀπόλλυσθαι, τοῦτον δὲ τὸν <span class='stephanus'>88b</span> θάνατον καὶ ταύτην τὴν διάλυσιν τοῦ σώματος ἣ τῇ ψυχῇ φέρει ὄλεθρον μηδένα φαίη εἰδέναι —
</div>
    
  
    
    <div class="sentence">
  <span class="ref">30</span>&nbsp;ἀδύνατον γὰρ εἶναι ὁτῳοῦν αἰσθέσθαι ἡμῶν —
</div>
    
  
    
    <div class="sentence">
  <span class="ref">31</span>&nbsp;εἰ δὲ τοῦτο οὕτως ἔχει, οὐδενὶ προσήκει θάνατον θαρροῦντι μὴ οὐκ ἀνοήτως θαρρεῖν, ὃς ἂν μὴ ἔχῃ ἀποδεῖξαι ὅτι ἔστι ψυχὴ παντάπασιν ἀθάνατόν τε καὶ ἀνώλεθρον: εἰ δὲ μή, ἀνάγκην εἶναι ἀεὶ τὸν μέλλοντα ἀποθανεῖσθαι δεδιέναι ὑπὲρ τῆς αὑτοῦ ψυχῆς μὴ ἐν τῇ νῦν τοῦ σώματος διαζεύξει παντάπασιν ἀπόληται.
</div>
    
  
</div>
  
    <div class="speech">
  <span class="ref">062</span>
  <h2 class="speaker">
    <span class='stephanus'>88c</span> ¶ πάντες οὖν ἀκούσαντες εἰπόντων αὐτῶν ἀηδῶς διετέθημεν, ὡς ὕστερον ἐλέγομεν πρὸς ἀλλήλους, ὅτι ὑπὸ τοῦ ἔμπροσθεν λόγου σφόδρα πεπεισμένους ἡμᾶς πάλιν ἐδόκουν ἀναταράξαι καὶ εἰς ἀπιστίαν καταβαλεῖν οὐ μόνον τοῖς προειρημένοις λόγοις, ἀλλὰ καὶ εἰς τὰ ὕστερον μέλλοντα ῥηθήσεσθαι, μὴ οὐδενὸς ἄξιοι εἶμεν κριταὶ ἢ καὶ τὰ πράγματα αὐτὰ ἄπιστα ᾖ.
  </h2>

  
    
  
</div>
  
    <div class="speech">
  <span class="ref">063</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;νὴ τοὺς θεούς, ὦ Φαίδων , συγγνώμην γε ἔχω ὑμῖν.
</div>
    
  
    
    <div class="sentence">
  <span class="ref">02</span>&nbsp;καὶ γὰρ αὐτόν με νῦν ἀκούσαντά σου τοιοῦτόν τι λέγειν <span class='stephanus'>88d</span> πρὸς ἐμαυτὸν ἐπέρχεται: <q>τίνι οὖν ἔτι πιστεύσομεν λόγῳ;
</div>
    
  
    
    <div class="sentence">
  <span class="ref">03</span>&nbsp;ὡς γὰρ σφόδρα πιθανὸς ὤν, ὃν ὁ Σωκράτης ἔλεγε λόγον, νῦν εἰς ἀπιστίαν καταπέπτωκεν.</q>
</div>
    
  
    
    <div class="sentence">
  <span class="ref">04</span>&nbsp;θαυμαστῶς γάρ μου ὁ λόγος οὗτος ἀντιλαμβάνεται καὶ νῦν καὶ ἀεί, τὸ ἁρμονίαν τινὰ ἡμῶν εἶναι τὴν ψυχήν, καὶ ὥσπερ ὑπέμνησέν με ῥηθεὶς ὅτι καὶ αὐτῷ μοι ταῦτα προυδέδοκτο.
</div>
    
  
    
    <div class="sentence">
  <span class="ref">05</span>&nbsp;καὶ πάνυ δέομαι πάλιν ὥσπερ ἐξ ἀρχῆς ἄλλου τινὸς λόγου ὅς με πείσει ὡς τοῦ ἀποθανόντος οὐ συναποθνῄσκει ἡ ψυχή.
</div>
    
  
    
    <div class="sentence">
  <span class="ref">06</span>&nbsp;λέγε οὖν πρὸς Διὸς πῇ ὁ Σωκράτης μετῆλθε τὸν λόγον;
</div>
    
  
    
    <div class="sentence">
  <span class="ref">07</span>&nbsp;καὶ πότερον <span class='stephanus'>88e</span> κἀκεῖνος, ὥσπερ ὑμᾶς φῄς, ἔνδηλός τι ἐγένετο ἀχθόμενος ἢ οὔ, ἀλλὰ πρᾴως ἐβοήθει τῷ λόγῳ;
</div>
    
  
    
    <div class="sentence">
  <span class="ref">08</span>&nbsp;<del>ἢ</del> καὶ ἱκανῶς ἐβοήθησεν ἢ ἐνδεῶς;
</div>
    
  
    
    <div class="sentence">
  <span class="ref">09</span>&nbsp;πάντα ἡμῖν δίελθε ὡς δύνασαι ἀκριβέστατα.
</div>
    
  
</div>
  
    <div class="speech">
  <span class="ref">064</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;καὶ μήν, ὦ Ἐχέκρατες , πολλάκις θαυμάσας Σωκράτη οὐ πώποτε μᾶλλον ἠγάσθην ἢ τότε παραγενόμενος.
</div>
    
  
    
    <div class="sentence">
  <span class="ref">02</span>&nbsp;<span class='stephanus'>89a</span> τὸ μὲν οὖν ἔχειν ὅτι λέγοι ἐκεῖνος ἴσως οὐδὲν ἄτοπον: ἀλλὰ ἔγωγε μάλιστα ἐθαύμασα αὐτοῦ πρῶτον μὲν τοῦτο, ὡς ἡδέως καὶ εὐμενῶς καὶ ἀγαμένως τῶν νεανίσκων τὸν λόγον ἀπεδέξατο, ἔπειτα ἡμῶν ὡς ὀξέως ᾔσθετο ὃ ᾽πεπόνθεμεν ὑπὸ τῶν λόγων, ἔπειτα ὡς εὖ ἡμᾶς ἰάσατο καὶ ὥσπερ πεφευγότας καὶ ἡττημένους ἀνεκαλέσατο καὶ προύτρεψεν πρὸς τὸ παρέπεσθαί τε καὶ συσκοπεῖν τὸν λόγον.
</div>
    
  
</div>
  
    <div class="speech">
  <span class="ref">065</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;πῶς δή;
</div>
    
  
</div>
  
    <div class="speech">
  <span class="ref">066</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;ἐγὼ ἐρῶ.
</div>
    
  
    
    <div class="sentence">
  <span class="ref">02</span>&nbsp;ἔτυχον γὰρ ἐν δεξιᾷ αὐτοῦ καθήμενος <span class='stephanus'>89b</span> παρὰ τὴν κλίνην ἐπὶ χαμαιζήλου τινός, ὁ δὲ ἐπὶ πολὺ ὑψηλοτέρου ἢ ἐγώ.
</div>
    
  
    
    <div class="sentence">
  <span class="ref">03</span>&nbsp;καταψήσας οὖν μου τὴν κεφαλὴν καὶ συμπιέσας τὰς ἐπὶ τῷ αὐχένι τρίχας —
</div>
    
  
    
    <div class="sentence">
  <span class="ref">04</span>&nbsp;εἰώθει γάρ, ὁπότε τύχοι, παίζειν μου εἰς τὰς τρίχας —
</div>
    
  
    
    <div class="sentence">
  <span class="ref">05</span>&nbsp;Αὔριον δή, ἔφη, ἴσως, ὦ Φαίδων , τὰς καλὰς ταύτας κόμας ἀποκερῇ.
</div>
    
  
    
    <div class="sentence">
  <span class="ref">06</span>&nbsp;¶ ἔοικεν, ἦν δ᾽ ἐγώ, ὦ Σώκρατες .
</div>
    
  
    
    <div class="sentence">
  <span class="ref">07</span>&nbsp;¶ οὔκ, ἄν γε ἐμοὶ πείθῃ.
</div>
    
  
    
    <div class="sentence">
  <span class="ref">08</span>&nbsp;¶ ἀλλὰ τί;
</div>
    
  
    
    <div class="sentence">
  <span class="ref">09</span>&nbsp;ἦν δ’ ἐγώ.
</div>
    
  
    
    <div class="sentence">
  <span class="ref">10</span>&nbsp;¶ τήμερον, ἔφη, κἀγὼ τὰς ἐμὰς καὶ σὺ ταύτας, ἐάνπερ γε ἡμῖν ὁ λόγος τελευτήσῃ καὶ μὴ δυνώμεθα αὐτὸν ἀναβιώσασθαι.
</div>
    
  
    
    <div class="sentence">
  <span class="ref">11</span>&nbsp;<span class='stephanus'>89c</span> καὶ ἔγωγ’ ἄν, εἰ σὺ εἴην καί με διαφεύγοι ὁ λόγος, ἔνορκον ἂν ποιησαίμην ὥσπερ Ἀργεῖοι , μὴ πρότερον κομήσειν, πρὶν ἂν νικήσω ἀναμαχόμενος τὸν Σιμμίου τε καὶ κέβητος λόγον.
</div>
    
  
    
    <div class="sentence">
  <span class="ref">12</span>&nbsp;¶ ἀλλ᾽, ἦν δ’ ἐγώ, πρὸς δύο λέγεται οὐδ’ ὁ Ἡρακλῆς οἷός τε εἶναι.
</div>
    
  
    
    <div class="sentence">
  <span class="ref">13</span>&nbsp;¶ ἀλλὰ καὶ ἐμέ, ἔφη, τὸν Ἰόλεων παρακάλει, ἕως ἔτι φῶς ἐστιν.
</div>
    
  
    
    <div class="sentence">
  <span class="ref">14</span>&nbsp;¶ παρακαλῶ τοίνυν, ἔφην, οὐχ ὡς Ἡρακλῆς , ἀλλ’ ὡς Ἰόλεως τὸν Ἡρακλῆ .
</div>
    
  
    
    <div class="sentence">
  <span class="ref">15</span>&nbsp;¶ οὐδὲν διοίσει, ἔφη.
</div>
    
  
    
    <div class="sentence">
  <span class="ref">16</span>&nbsp;ἀλλὰ πρῶτον εὐλαβηθῶμέν τι πάθος μὴ πάθωμεν.
</div>
    
  
    
    <div class="sentence">
  <span class="ref">17</span>&nbsp;¶ τὸ ποῖον;
</div>
    
  
    
    <div class="sentence">
  <span class="ref">18</span>&nbsp;ἦν δ’ ἐγώ.
</div>
    
  
</div>
  
    <div class="speech">
  <span class="ref">067</span>
  <h2 class="speaker">
    <span class='stephanus'>89d</span> ¶ μὴ γενώμεθα, ἦ δ’ ὅς, μισόλογοι, ὥσπερ οἱ μισάνθρωποι γιγνόμενοι: ὡς οὐκ ἔστιν, ἔφη, ὅτι ἄν τις μεῖζον τούτου κακὸν πάθοι ἢ λόγους μισήσας.
  </h2>

  
    
  
    
    <div class="sentence">
  <span class="ref">01</span>&nbsp;γίγνεται δὲ ἐκ τοῦ αὐτοῦ τρόπου μισολογία τε καὶ μισανθρωπία.
</div>
    
  
    
    <div class="sentence">
  <span class="ref">02</span>&nbsp;ἥ τε γὰρ μισανθρωπία ἐνδύεται ἐκ τοῦ σφόδρα τινὶ πιστεῦσαι ἄνευ τέχνης, καὶ ἡγήσασθαι παντάπασί γε ἀληθῆ εἶναι καὶ ὑγιῆ καὶ πιστὸν τὸν ἄνθρωπον, ἔπειτα ὀλίγον ὕστερον εὑρεῖν τοῦτον πονηρόν τε καὶ ἄπιστον, καὶ αὖθις ἕτερον: καὶ ὅταν τοῦτο πολλάκις πάθῃ τις καὶ ὑπὸ τούτων μάλιστα οὓς ἂν ἡγήσαιτο <span class='stephanus'>89e</span> οἰκειοτάτους τε καὶ ἑταιροτάτους, τελευτῶν δὴ θαμὰ προσκρούων μισεῖ τε πάντας καὶ ἡγεῖται οὐδενὸς οὐδὲν ὑγιὲς εἶναι τὸ παράπαν.
</div>
    
  
    
    <div class="sentence">
  <span class="ref">03</span>&nbsp;ἢ οὐκ ᾔσθησαι σύ πω τοῦτο γιγνόμενον;
</div>
    
  
    
    <div class="sentence">
  <span class="ref">04</span>&nbsp;¶ πάνυ γε, ἦν δ᾽ ἐγώ.
</div>
    
  
    
    <div class="sentence">
  <span class="ref">05</span>&nbsp;¶ οὐκοῦν, ἦ δ’ ὅς, αἰσχρόν, καὶ δῆλον ὅτι ἄνευ τέχνης τῆς περὶ τἀνθρώπεια ὁ τοιοῦτος χρῆσθαι ἐπεχείρει τοῖς ἀνθρώποις;
</div>
    
  
    
    <div class="sentence">
  <span class="ref">06</span>&nbsp;εἰ γάρ που μετὰ τέχνης ἐχρῆτο, ὥσπερ ἔχει οὕτως <span class='stephanus'>90a</span> ἂν ἡγήσατο, τοὺς μὲν χρηστοὺς καὶ πονηροὺς σφόδρα ὀλίγους εἶναι ἑκατέρους, τοὺς δὲ μεταξὺ πλείστους.
</div>
    
  
    
    <div class="sentence">
  <span class="ref">07</span>&nbsp;¶ πῶς λέγεις;
</div>
    
  
    
    <div class="sentence">
  <span class="ref">08</span>&nbsp;ἔφην ἐγώ.
</div>
    
  
    
    <div class="sentence">
  <span class="ref">09</span>&nbsp;¶ ὥσπερ, ἦ δ’ ὅς, περὶ τῶν σφόδρα σμικρῶν καὶ μεγάλων: οἴει τι σπανιώτερον εἶναι ἢ σφόδρα μέγαν ἢ σφόδρα σμικρὸν ἐξευρεῖν ἄνθρωπον ἢ κύνα ἢ ἄλλο ὁτιοῦν;
</div>
    
  
    
    <div class="sentence">
  <span class="ref">10</span>&nbsp;ἢ αὖ ταχὺν ἢ βραδὺν ἢ αἰσχρὸν ἢ καλὸν ἢ λευκὸν ἢ μέλανα;
</div>
    
  
    
    <div class="sentence">
  <span class="ref">11</span>&nbsp;ἢ οὐχὶ ᾔσθησαι ὅτι πάντων τῶν τοιούτων τὰ μὲν ἄκρα τῶν ἐσχάτων σπάνια καὶ ὀλίγα, τὰ δὲ μεταξὺ ἄφθονα καὶ πολλά;
</div>
    
  
    
    <div class="sentence">
  <span class="ref">12</span>&nbsp;¶ πάνυ γε, ἦν δ’ ἐγώ.
</div>
    
  
</div>
  
    <div class="speech">
  <span class="ref">068</span>
  <h2 class="speaker">
    <span class='stephanus'>90b</span> ¶ οὐκοῦν οἴει, ἔφη, εἰ πονηρίας ἀγὼν προτεθείη, πάνυ ἂν ὀλίγους καὶ ἐνταῦθα τοὺς πρώτους φανῆναι;
  </h2>

  
    
  
    
    <div class="sentence">
  <span class="ref">01</span>&nbsp;¶ εἰκός γε, ἦν δ’ ἐγώ.
</div>
    
  
    
    <div class="sentence">
  <span class="ref">02</span>&nbsp;¶ εἰκὸς γάρ, ἔφη.
</div>
    
  
    
    <div class="sentence">
  <span class="ref">03</span>&nbsp;ἀλλὰ ταύτῃ μὲν οὐχ ὅμοιοι οἱ λόγοι τοῖς ἀνθρώποις, ἀλλὰ σοῦ νυνδὴ προάγοντος ἐγὼ ἐφεσπόμην, ἀλλ’ ἐκείνῃ, ᾗ, ἐπειδάν τις πιστεύσῃ λόγῳ τινὶ ἀληθεῖ εἶναι ἄνευ τῆς περὶ τοὺς λόγους τέχνης, κἄπειτα ὀλίγον ὕστερον αὐτῷ δόξῃ ψευδὴς εἶναι, ἐνίοτε μὲν ὤν, ἐνίοτε δ’ οὐκ ὤν, καὶ αὖθις ἕτερος καὶ ἕτερος: —
</div>
    
  
    
    <div class="sentence">
  <span class="ref">04</span>&nbsp;καὶ μάλιστα δὴ οἱ <span class='stephanus'>90c</span> περὶ τοὺς ἀντιλογικοὺς λόγους διατρίψαντες οἶσθ’ ὅτι τελευτῶντες οἴονται σοφώτατοι γεγονέναι καὶ κατανενοηκέναι μόνοι ὅτι οὔτε τῶν πραγμάτων οὐδενὸς οὐδὲν ὑγιὲς οὐδὲ βέβαιον οὔτε τῶν λόγων, ἀλλὰ πάντα τὰ ὄντα ἀτεχνῶς ὥσπερ ἐν Εὐρίπῳ ἄνω κάτω στρέφεται καὶ χρόνον οὐδένα ἐν οὐδενὶ μένει.
</div>
    
  
    
    <div class="sentence">
  <span class="ref">05</span>&nbsp;¶ πάνυ μὲν οὖν, ἔφην ἐγώ, ἀληθῆ λέγεις.
</div>
    
  
    
    <div class="sentence">
  <span class="ref">06</span>&nbsp;¶ οὐκοῦν, ὦ Φαίδων , ἔφη, οἰκτρὸν ἂν εἴη τὸ πάθος, εἰ ὄντος δή τινος ἀληθοῦς καὶ βεβαίου λόγου καὶ δυνατοῦ <span class='stephanus'>90d</span> κατανοῆσαι, ἔπειτα διὰ τὸ παραγίγνεσθαι τοιούτοις τισὶ λόγοις, τοῖς αὐτοῖς τοτὲ μὲν δοκοῦσιν ἀληθέσιν εἶναι, τοτὲ δὲ μή, μὴ ἑαυτόν τις αἰτιῷτο μηδὲ τὴν ἑαυτοῦ ἀτεχνίαν, ἀλλὰ τελευτῶν διὰ τὸ ἀλγεῖν ἅσμενος ἐπὶ τοὺς λόγους ἀφ’ ἑαυτοῦ τὴν αἰτίαν ἀπώσαιτο καὶ ἤδη τὸν λοιπὸν βίον μισῶν τε καὶ λοιδορῶν τοὺς λόγους διατελοῖ, τῶν δὲ ὄντων τῆς ἀληθείας τε καὶ ἐπιστήμης στερηθείη.
</div>
    
  
    
    <div class="sentence">
  <span class="ref">07</span>&nbsp;¶ νὴ τὸν Δία , ἦν δ’ ἐγώ, οἰκτρὸν δῆτα.
</div>
    
  
    
    <div class="sentence">
  <span class="ref">08</span>&nbsp;¶ πρῶτον μὲν τοίνυν, ἔφη, τοῦτο εὐλαβηθῶμεν, καὶ μὴ <span class='stephanus'>90e</span> παρίωμεν εἰς τὴν ψυχὴν ὡς τῶν λόγων κινδυνεύει οὐδὲν ὑγιὲς εἶναι, ἀλλὰ πολὺ μᾶλλον ὅτι ἡμεῖς οὔπω ὑγιῶς ἔχομεν, ἀλλὰ ἀνδριστέον καὶ προθυμητέον ὑγιῶς ἔχειν, σοὶ μὲν οὖν καὶ τοῖς ἄλλοις καὶ τοῦ ἔπειτα βίου παντὸς ἕνεκα, ἐμοὶ δὲ <span class='stephanus'>91a</span> αὐτοῦ ἕνεκα τοῦ θανάτου, ὡς κινδυνεύω ἔγωγε ἐν τῷ παρόντι περὶ αὐτοῦ τούτου οὐ φιλοσόφως ἔχειν ἀλλ’ ὥσπερ οἱ πάνυ ἀπαίδευτοι φιλονίκως.
</div>
    
  
    
    <div class="sentence">
  <span class="ref">09</span>&nbsp;καὶ γὰρ ἐκεῖνοι ὅταν περί του ἀμφισβητῶσιν, ὅπῃ μὲν ἔχει περὶ ὧν ἂν ὁ λόγος ᾖ οὐ φροντίζουσιν, ὅπως δὲ ἃ αὐτοὶ ἔθεντο ταῦτα δόξει τοῖς παροῦσιν, τοῦτο προθυμοῦνται.
</div>
    
  
    
    <div class="sentence">
  <span class="ref">10</span>&nbsp;καὶ ἐγώ μοι δοκῶ ἐν τῷ παρόντι τοσοῦτον μόνον ἐκείνων διοίσειν: οὐ γὰρ ὅπως τοῖς παροῦσιν ἃ ἐγὼ λέγω δόξει ἀληθῆ εἶναι προθυμήσομαι, εἰ μὴ εἴη πάρεργον, ἀλλ’ ὅπως αὐτῷ ἐμοὶ ὅτι μάλιστα δόξει οὕτως <span class='stephanus'>91b</span> ἔχειν.
</div>
    
  
    
    <div class="sentence">
  <span class="ref">11</span>&nbsp;λογίζομαι γάρ, ὦ φίλε ἑταῖρε —
</div>
    
  
    
    <div class="sentence">
  <span class="ref">12</span>&nbsp;θέασαι ὡς πλεονεκτικῶς —
</div>
    
  
    
    <div class="sentence">
  <span class="ref">13</span>&nbsp;εἰ μὲν τυγχάνει ἀληθῆ ὄντα ἃ λέγω, καλῶς δὴ ἔχει τὸ πεισθῆναι: εἰ δὲ μηδέν ἐστι τελευτήσαντι, ἀλλ’ οὖν τοῦτόν γε τὸν χρόνον αὐτὸν τὸν πρὸ τοῦ θανάτου ἧττον τοῖς παροῦσιν ἀηδὴς ἔσομαι ὀδυρόμενος, ἡ δὲ ἄνοιά μοι αὕτη οὐ συνδιατελεῖ —
</div>
    
  
    
    <div class="sentence">
  <span class="ref">14</span>&nbsp;κακὸν γὰρ ἂν ἦν —
</div>
    
  
    
    <div class="sentence">
  <span class="ref">15</span>&nbsp;ἀλλ’ ὀλίγον ὕστερον ἀπολεῖται.
</div>
    
  
    
    <div class="sentence">
  <span class="ref">16</span>&nbsp;παρεσκευασμένος δή, ἔφη, ὦ Σιμμία τε καὶ Κέβης , οὑτωσὶ ἔρχομαι ἐπὶ τὸν λόγον: ὑμεῖς μέντοι, ἂν ἐμοὶ πείθησθε, <span class='stephanus'>91c</span> σμικρὸν φροντίσαντες Σωκράτους , τῆς δὲ ἀληθείας πολὺ μᾶλλον, ἐὰν μέν τι ὑμῖν δοκῶ ἀληθὲς λέγειν, συνομολογήσατε, εἰ δὲ μή, παντὶ λόγῳ ἀντιτείνετε, εὐλαβούμενοι ὅπως μὴ ἐγὼ ὑπὸ προθυμίας ἅμα ἐμαυτόν τε καὶ ὑμᾶς ἐξαπατήσας, ὥσπερ μέλιττα τὸ κέντρον ἐγκαταλιπὼν οἰχήσομαι.
</div>
    
  
    
    <div class="sentence">
  <span class="ref">17</span>&nbsp;¶ ἀλλ᾽ ἰτέον, ἔφη.
</div>
    
  
    
    <div class="sentence">
  <span class="ref">18</span>&nbsp;πρῶτόν με ὑπομνήσατε ἃ ἐλέγετε, ἐὰν μὴ φαίνωμαι μεμνημένος.
</div>
    
  
    
    <div class="sentence">
  <span class="ref">19</span>&nbsp;Σιμμίας μὲν γάρ, ὡς ἐγᾦμαι, ἀπιστεῖ τε καὶ φοβεῖται μὴ ἡ ψυχὴ ὅμως καὶ θειότερον καὶ <span class='stephanus'>91d</span> κάλλιον ὂν τοῦ σώματος προαπολλύηται ἐν ἁρμονίας εἴδει οὖσα: Κέβης δέ μοι ἔδοξε τοῦτο μὲν ἐμοὶ συγχωρεῖν, πολυχρονιώτερόν γε εἶναι ψυχὴν σώματος, ἀλλὰ τόδε ἄδηλον παντί, μὴ πολλὰ δὴ σώματα καὶ πολλάκις κατατρίψασα ἡ ψυχὴ τὸ τελευταῖον σῶμα καταλιποῦσα νῦν αὐτὴ ἀπολλύηται, καὶ ᾖ αὐτὸ τοῦτο θάνατος, ψυχῆς ὄλεθρος, ἐπεὶ σῶμά γε ἀεὶ ἀπολλύμενον οὐδὲν παύεται.
</div>
    
  
    
    <div class="sentence">
  <span class="ref">20</span>&nbsp;ἆρα ἄλλ’ ἢ ταῦτ’ ἐστίν, ὦ Σιμμία τε καὶ Κέβης , ἃ δεῖ ἡμᾶς ἐπισκοπεῖσθαι;
</div>
    
  
</div>
  
    <div class="speech">
  <span class="ref">069</span>
  <h2 class="speaker">
    <span class='stephanus'>91e</span> ¶ συνωμολογείτην δὴ ταῦτ’ εἶναι ἄμφω.
  </h2>

  
    
  
    
    <div class="sentence">
  <span class="ref">01</span>&nbsp;¶ πότερον οὖν, ἔφη, πάντας τοὺς ἔμπροσθε λόγους οὐκ ἀποδέχεσθε, ἢ τοὺς μέν, τοὺς δ’ οὔ;
</div>
    
  
    
    <div class="sentence">
  <span class="ref">02</span>&nbsp;¶ τοὺς μέν, ἐφάτην, τοὺς δ’ οὔ.
</div>
    
  
    
    <div class="sentence">
  <span class="ref">03</span>&nbsp;¶ τί οὖν, ἦ δ’ ὅς, περὶ ἐκείνου τοῦ λόγου λέγετε ἐν ᾧ ἔφαμεν τὴν μάθησιν ἀνάμνησιν εἶναι, καὶ τούτου οὕτως ἔχοντος ἀναγκαίως ἔχειν ἄλλοθι πρότερον ἡμῶν εἶναι τὴν <span class='stephanus'>92a</span> ψυχήν, πρὶν ἐν τῷ σώματι ἐνδεθῆναι;
</div>
    
  
    
    <div class="sentence">
  <span class="ref">04</span>&nbsp;¶ ἐγὼ μέν, ἔφη ὁ Κέβης , καὶ τότε θαυμαστῶς ὡς ἐπείσθην ὑπ’ αὐτοῦ καὶ νῦν ἐμμένω ὡς οὐδενὶ λόγῳ.
</div>
    
  
    
    <div class="sentence">
  <span class="ref">05</span>&nbsp;¶ καὶ μήν, ἔφη ὁ Σιμμίας , καὶ αὐτὸς οὕτως ἔχω, καὶ πάνυ ἂν θαυμάζοιμι εἴ μοι περί γε τούτου ἄλλο ποτέ τι δόξειεν.
</div>
    
  
    
    <div class="sentence">
  <span class="ref">06</span>&nbsp;¶ καὶ ὁ Σωκράτης , ἀλλὰ ἀνάγκη σοι, ἔφη, ὦ ξένε Θηβαῖε , ἄλλα δόξαι, ἐάνπερ μείνῃ ἥδε ἡ οἴησις, τὸ ἁρμονίαν μὲν εἶναι σύνθετον πρᾶγμα, ψυχὴν δὲ ἁρμονίαν τινὰ ἐκ τῶν κατὰ τὸ σῶμα ἐντεταμένων συγκεῖσθαι: οὐ γάρ που ἀποδέξῃ γε <span class='stephanus'>92b</span> σαυτοῦ λέγοντος ὡς πρότερον ἦν ἁρμονία συγκειμένη, πρὶν ἐκεῖνα εἶναι ἐξ ὧν ἔδει αὐτὴν συντεθῆναι.
</div>
    
  
    
    <div class="sentence">
  <span class="ref">07</span>&nbsp;ἢ ἀποδέξῃ;
</div>
    
  
    
    <div class="sentence">
  <span class="ref">08</span>&nbsp;¶ οὐδαμῶς, ἔφη, ὦ Σώκρατες .
</div>
    
  
    
    <div class="sentence">
  <span class="ref">09</span>&nbsp;¶ αἰσθάνῃ οὖν, ἦ δ’ ὅς, ὅτι ταῦτά σοι συμβαίνει λέγειν, ὅταν φῇς μὲν εἶναι τὴν ψυχὴν πρὶν καὶ εἰς ἀνθρώπου εἶδός τε καὶ σῶμα ἀφικέσθαι, εἶναι δὲ αὐτὴν συγκειμένην ἐκ τῶν οὐδέπω ὄντων;
</div>
    
  
    
    <div class="sentence">
  <span class="ref">10</span>&nbsp;οὐ γὰρ δὴ ἁρμονία γέ σοι τοιοῦτόν ἐστιν ᾧ ἀπεικάζεις, ἀλλὰ πρότερον καὶ ἡ λύρα καὶ αἱ χορδαὶ καὶ <span class='stephanus'>92c</span> οἱ φθόγγοι ἔτι ἀνάρμοστοι ὄντες γίγνονται, τελευταῖον δὲ πάντων συνίσταται ἡ ἁρμονία καὶ πρῶτον ἀπόλλυται.
</div>
    
  
    
    <div class="sentence">
  <span class="ref">11</span>&nbsp;οὗτος οὖν σοι ὁ λόγος ἐκείνῳ πῶς συνᾴσεται;
</div>
    
  
    
    <div class="sentence">
  <span class="ref">12</span>&nbsp;¶ οὐδαμῶς, ἔφη ὁ Σιμμίας .
</div>
    
  
    
    <div class="sentence">
  <span class="ref">13</span>&nbsp;¶ καὶ μήν, ἦ δ’ ὅς, πρέπει γε εἴπερ τῳ ἄλλῳ λόγῳ συνῳδῷ εἶναι καὶ τῷ περὶ ἁρμονίας.
</div>
    
  
    
    <div class="sentence">
  <span class="ref">14</span>&nbsp;¶ πρέπει γάρ, ἔφη ὁ Σιμμίας .
</div>
    
  
    
    <div class="sentence">
  <span class="ref">15</span>&nbsp;¶ οὗτος τοίνυν, ἔφη, σοὶ οὐ συνῳδός: ἀλλ’ ὅρα πότερον αἱρῇ τῶν λόγων, τὴν μάθησιν ἀνάμνησιν εἶναι ἢ ψυχὴν ἁρμονίαν;
</div>
    
  
    
    <div class="sentence">
  <span class="ref">16</span>&nbsp;¶ πολὺ μᾶλλον, ἔφη, ἐκεῖνον, ὦ Σώκρατες .
</div>
    
  
    
    <div class="sentence">
  <span class="ref">17</span>&nbsp;ὅδε μὲν γάρ <span class='stephanus'>92d</span> μοι γέγονεν ἄνευ ἀποδείξεως μετὰ εἰκότος τινὸς καὶ εὐπρεπείας, ὅθεν καὶ τοῖς πολλοῖς δοκεῖ ἀνθρώποις: ἐγὼ δὲ τοῖς διὰ τῶν εἰκότων τὰς ἀποδείξεις ποιουμένοις λόγοις σύνοιδα οὖσιν ἀλαζόσιν, καὶ ἄν τις αὐτοὺς μὴ φυλάττηται, εὖ μάλα ἐξαπατῶσι, καὶ ἐν γεωμετρίᾳ καὶ ἐν τοῖς ἄλλοις ἅπασιν.
</div>
    
  
    
    <div class="sentence">
  <span class="ref">18</span>&nbsp;ὁ δὲ περὶ τῆς ἀναμνήσεως καὶ μαθήσεως λόγος δι’ ὑποθέσεως ἀξίας ἀποδέξασθαι εἴρηται.
</div>
    
  
    
    <div class="sentence">
  <span class="ref">19</span>&nbsp;ἐρρήθη γάρ που οὕτως ἡμῶν εἶναι ἡ ψυχὴ καὶ πρὶν εἰς σῶμα ἀφικέσθαι, ὥσπερ αὐτῆς ἐστιν ἡ οὐσία ἔχουσα τὴν ἐπωνυμίαν τὴν τοῦ <q>ὃ ἔστιν</q> <span class='stephanus'>92e</span> ἐγὼ δὲ ταύτην, ὡς ἐμαυτὸν πείθω, ἱκανῶς τε καὶ ὀρθῶς ἀποδέδεγμαι.
</div>
    
  
    
    <div class="sentence">
  <span class="ref">20</span>&nbsp;ἀνάγκη οὖν μοι, ὡς ἔοικε, διὰ ταῦτα μήτε ἐμαυτοῦ μήτε ἄλλου ἀποδέχεσθαι λέγοντος ὡς ψυχή ἐστιν ἁρμονία.
</div>
    
  
    
    <div class="sentence">
  <span class="ref">21</span>&nbsp;¶ τί δέ, ἦ δ’ ὅς, ὦ Σιμμία , τῇδε;
</div>
    
  
    
    <div class="sentence">
  <span class="ref">22</span>&nbsp;δοκεῖ σοι ἁρμονίᾳ ἢ ἄλλῃ <span class='stephanus'>93a</span> τινὶ συνθέσει προσήκειν ἄλλως πως ἔχειν ἢ ὡς ἂν ἐκεῖνα ἔχῃ ἐξ ὧν ἂν συγκέηται;
</div>
    
  
    
    <div class="sentence">
  <span class="ref">23</span>&nbsp;¶ οὐδαμῶς.
</div>
    
  
    
    <div class="sentence">
  <span class="ref">24</span>&nbsp;¶ οὐδὲ μὴν ποιεῖν τι, ὡς ἐγᾦμαι, οὐδέ τι πάσχειν ἄλλο παρ’ ἃ ἂν ἐκεῖνα ἢ ποιῇ ἢ πάσχῃ;
</div>
    
  
    
    <div class="sentence">
  <span class="ref">25</span>&nbsp;συνέφη.
</div>
    
  
    
    <div class="sentence">
  <span class="ref">26</span>&nbsp;¶ οὐκ ἄρα ἡγεῖσθαί γε προσήκει ἁρμονίαν τούτων ἐξ ὧν ἂν συντεθῇ, ἀλλ᾽ ἕπεσθαι.
</div>
    
  
    
    <div class="sentence">
  <span class="ref">27</span>&nbsp;συνεδόκει.
</div>
    
  
    
    <div class="sentence">
  <span class="ref">28</span>&nbsp;¶ πολλοῦ ἄρα δεῖ ἐναντία γε ἁρμονία κινηθῆναι ἂν ἢ φθέγξασθαι ἤ τι ἄλλο ἐναντιωθῆναι τοῖς αὑτῆς μέρεσιν.
</div>
    
  
    
    <div class="sentence">
  <span class="ref">29</span>&nbsp;¶ πολλοῦ μέντοι, ἔφη.
</div>
    
  
    
    <div class="sentence">
  <span class="ref">30</span>&nbsp;¶ τί δέ;
</div>
    
  
    
    <div class="sentence">
  <span class="ref">31</span>&nbsp;οὐχ οὕτως ἁρμονία πέφυκεν εἶναι ἑκάστη ἁρμονία ὡς ἂν ἁρμοσθῇ;
</div>
    
  
    
    <div class="sentence">
  <span class="ref">32</span>&nbsp;¶ οὐ μανθάνω, ἔφη.
</div>
    
  
    
    <div class="sentence">
  <span class="ref">33</span>&nbsp;¶ ἢ οὐχί, ἦ δ’ ὅς, ἂν μὲν μᾶλλον ἁρμοσθῇ καὶ ἐπὶ πλέον, <span class='stephanus'>93b</span> εἴπερ ἐνδέχεται τοῦτο γίγνεσθαι, μᾶλλόν τε ἂν ἁρμονία εἴη καὶ πλείων, εἰ δ’ ἧττόν τε καὶ ἐπ’ ἔλαττον, ἥττων τε καὶ ἐλάττων;
</div>
    
  
    
    <div class="sentence">
  <span class="ref">34</span>&nbsp;¶ πάνυ γε.
</div>
    
  
    
    <div class="sentence">
  <span class="ref">35</span>&nbsp;¶ ἦ οὖν ἔστι τοῦτο περὶ ψυχήν, ὥστε καὶ κατὰ τὸ σμικρότατον μᾶλλον ἑτέραν ἑτέρας ψυχῆς ἐπὶ πλέον καὶ μᾶλλον ἢ ἐπ’ ἔλαττον καὶ ἧττον αὐτὸ τοῦτο εἶναι, ψυχήν;
</div>
    
  
    
    <div class="sentence">
  <span class="ref">36</span>&nbsp;¶ οὐδ’ ὁπωστιοῦν, ἔφη.
</div>
    
  
    
    <div class="sentence">
  <span class="ref">37</span>&nbsp;¶ φέρε δή, ἔφη, πρὸς Διός : λέγεται ψυχὴ ἡ μὲν νοῦν τε ἔχειν καὶ ἀρετὴν καὶ εἶναι ἀγαθή, ἡ δὲ ἄνοιάν τε καὶ μοχθηρίαν <span class='stephanus'>93c</span> καὶ εἶναι κακή;
</div>
    
  
    
    <div class="sentence">
  <span class="ref">38</span>&nbsp;καὶ ταῦτα ἀληθῶς λέγεται;
</div>
    
  
    
    <div class="sentence">
  <span class="ref">39</span>&nbsp;¶ ἀληθῶς μέντοι.
</div>
    
  
    
    <div class="sentence">
  <span class="ref">40</span>&nbsp;¶ τῶν οὖν θεμένων ψυχὴν ἁρμονίαν εἶναι τί τις φήσει ταῦτα ὄντα εἶναι ἐν ταῖς ψυχαῖς, τήν τε ἀρετὴν καὶ τὴν κακίαν;
</div>
    
  
    
    <div class="sentence">
  <span class="ref">41</span>&nbsp;πότερον ἁρμονίαν αὖ τινα ἄλλην καὶ ἀναρμοστίαν;
</div>
    
  
    
    <div class="sentence">
  <span class="ref">42</span>&nbsp;καὶ τὴν μὲν ἡρμόσθαι, τὴν ἀγαθήν, καὶ ἔχειν ἐν αὑτῇ ἁρμονίᾳ οὔσῃ ἄλλην ἁρμονίαν, τὴν δὲ ἀνάρμοστον αὐτήν τε εἶναι καὶ οὐκ ἔχειν ἐν αὑτῇ ἄλλην;
</div>
    
  
    
    <div class="sentence">
  <span class="ref">43</span>&nbsp;¶ οὐκ ἔχω ἔγωγ᾽, ἔφη ὁ Σιμμίας , εἰπεῖν: δῆλον δ’ ὅτι τοιαῦτ’ ἄττ’ ἂν λέγοι ὁ ἐκεῖνο ὑποθέμενος.
</div>
    
  
</div>
  
    <div class="speech">
  <span class="ref">070</span>
  <h2 class="speaker">
    <span class='stephanus'>93d</span> ¶ ἀλλὰ προωμολόγηται, ἔφη, μηδὲν μᾶλλον μηδ’ ἧττον ἑτέραν ἑτέρας ψυχὴν ψυχῆς εἶναι: τοῦτο δ’ ἔστι τὸ ὁμολόγημα, μηδὲν μᾶλλον μηδ’ ἐπὶ πλέον μηδ’ ἧττον μηδ’ ἐπ’ ἔλαττον ἑτέραν ἑτέρας ἁρμονίαν ἁρμονίας εἶναι.
  </h2>

  
    
  
    
    <div class="sentence">
  <span class="ref">01</span>&nbsp;ἦ γάρ;
</div>
    
  
    
    <div class="sentence">
  <span class="ref">02</span>&nbsp;¶ πάνυ γε.
</div>
    
  
    
    <div class="sentence">
  <span class="ref">03</span>&nbsp;¶ τὴν δέ γε μηδὲν μᾶλλον μηδὲ ἧττον ἁρμονίαν οὖσαν μήτε μᾶλλον μήτε ἧττον ἡρμόσθαι: ἔστιν οὕτως;
</div>
    
  
    
    <div class="sentence">
  <span class="ref">04</span>&nbsp;¶ ἔστιν.
</div>
    
  
    
    <div class="sentence">
  <span class="ref">05</span>&nbsp;¶ ἡ δὲ μήτε μᾶλλον μήτε ἧττον ἡρμοσμένη ἔστιν ὅτι πλέον ἢ ἔλαττον ἁρμονίας μετέχει, ἢ τὸ ἴσον;
</div>
    
  
    
    <div class="sentence">
  <span class="ref">06</span>&nbsp;¶ τὸ ἴσον.
</div>
    
  
    
    <div class="sentence">
  <span class="ref">07</span>&nbsp;¶ οὐκοῦν ψυχὴ ἐπειδὴ οὐδὲν μᾶλλον οὐδ’ ἧττον ἄλλη <span class='stephanus'>93e</span> ἄλλης αὐτὸ τοῦτο, ψυχή, ἐστίν, οὐδὲ δὴ μᾶλλον οὐδὲ ἧττον ἥρμοσται;
</div>
    
  
    
    <div class="sentence">
  <span class="ref">08</span>&nbsp;¶ οὕτω.
</div>
    
  
    
    <div class="sentence">
  <span class="ref">09</span>&nbsp;¶ τοῦτο δέ γε πεπονθυῖα οὐδὲν πλέον ἀναρμοστίας οὐδὲ ἁρμονίας μετέχοι ἄν;
</div>
    
  
    
    <div class="sentence">
  <span class="ref">10</span>&nbsp;¶ οὐ γὰρ οὖν.
</div>
    
  
    
    <div class="sentence">
  <span class="ref">11</span>&nbsp;¶ τοῦτο δ’ αὖ πεπονθυῖα ἆρ’ ἄν τι πλέον κακίας ἢ ἀρετῆς μετέχοι ἑτέρα ἑτέρας, εἴπερ ἡ μὲν κακία ἀναρμοστία, ἡ δὲ ἀρετὴ ἁρμονία εἴη;
</div>
    
  
    
    <div class="sentence">
  <span class="ref">12</span>&nbsp;¶ οὐδὲν πλέον.
</div>
    
  
</div>
  
    <div class="speech">
  <span class="ref">071</span>
  <h2 class="speaker">
    <span class='stephanus'>94a</span> ¶ μᾶλλον δέ γέ που, ὦ Σιμμία , κατὰ τὸν ὀρθὸν λόγον κακίας οὐδεμία ψυχὴ μεθέξει, εἴπερ ἁρμονία ἐστίν: ἁρμονία γὰρ δήπου παντελῶς αὐτὸ τοῦτο οὖσα, ἁρμονία, ἀναρμοστίας οὔποτ’ ἂν μετάσχοι.
  </h2>

  
    
  
    
    <div class="sentence">
  <span class="ref">01</span>&nbsp;¶ οὐ μέντοι.
</div>
    
  
    
    <div class="sentence">
  <span class="ref">02</span>&nbsp;¶ οὐδέ γε δήπου ψυχή, οὖσα παντελῶς ψυχή, κακίας.
</div>
    
  
    
    <div class="sentence">
  <span class="ref">03</span>&nbsp;¶ πῶς γὰρ ἔκ γε τῶν προειρημένων;
</div>
    
  
    
    <div class="sentence">
  <span class="ref">04</span>&nbsp;¶ ἐκ τούτου ἄρα τοῦ λόγου ἡμῖν πᾶσαι ψυχαὶ πάντων ζῴων ὁμοίως ἀγαθαὶ ἔσονται, εἴπερ ὁμοίως ψυχαὶ πεφύκασιν αὐτὸ τοῦτο, ψυχαί, εἶναι.
</div>
    
  
    
    <div class="sentence">
  <span class="ref">05</span>&nbsp;¶ ἔμοιγε δοκεῖ, ἔφη, ὦ Σώκρατες .
</div>
    
  
    
    <div class="sentence">
  <span class="ref">06</span>&nbsp;¶ ἦ καὶ καλῶς δοκεῖ, ἦ δ’ ὅς, οὕτω λέγεσθαι, καὶ πάσχειν <span class='stephanus'>94b</span> ἂν ταῦτα ὁ λόγος εἰ ὀρθὴ ἡ ὑπόθεσις ἦν, τὸ ψυχὴν ἁρμονίαν εἶναι;
</div>
    
  
    
    <div class="sentence">
  <span class="ref">07</span>&nbsp;¶ οὐδ’ ὁπωστιοῦν, ἔφη.
</div>
    
  
    
    <div class="sentence">
  <span class="ref">08</span>&nbsp;¶ τί δέ;
</div>
    
  
    
    <div class="sentence">
  <span class="ref">09</span>&nbsp;ἦ δ’ ὅς: τῶν ἐν ἀνθρώπῳ πάντων ἔσθ’ ὅτι ἄλλο λέγεις ἄρχειν ἢ ψυχὴν ἄλλως τε καὶ φρόνιμον;
</div>
    
  
    
    <div class="sentence">
  <span class="ref">10</span>&nbsp;¶ οὐκ ἔγωγε.
</div>
    
  
    
    <div class="sentence">
  <span class="ref">11</span>&nbsp;¶ πότερον συγχωροῦσαν τοῖς κατὰ τὸ σῶμα πάθεσιν ἢ καὶ ἐναντιουμένην;
</div>
    
  
    
    <div class="sentence">
  <span class="ref">12</span>&nbsp;λέγω δὲ τὸ τοιόνδε, οἷον καύματος ἐνόντος καὶ δίψους ἐπὶ τοὐναντίον ἕλκειν, τὸ μὴ πίνειν, καὶ πείνης ἐνούσης ἐπὶ τὸ μὴ ἐσθίειν, καὶ ἄλλα μυρία που ὁρῶμεν <span class='stephanus'>94c</span> ἐναντιουμένην τὴν ψυχὴν τοῖς κατὰ τὸ σῶμα: ἢ οὔ;
</div>
    
  
    
    <div class="sentence">
  <span class="ref">13</span>&nbsp;¶ πάνυ μὲν οὖν.
</div>
    
  
    
    <div class="sentence">
  <span class="ref">14</span>&nbsp;¶ οὐκοῦν αὖ ὡμολογήσαμεν ἐν τοῖς πρόσθεν μήποτ’ ἂν αὐτήν, ἁρμονίαν γε οὖσαν, ἐναντία ᾄδειν οἷς ἐπιτείνοιτο καὶ χαλῷτο καὶ ψάλλοιτο καὶ ἄλλο ὁτιοῦν πάθος πάσχοι ἐκεῖνα ἐξ ὧν τυγχάνοι οὖσα, ἀλλ’ ἕπεσθαι ἐκείνοις καὶ οὔποτ’ ἂν ἡγεμονεύειν;
</div>
    
  
    
    <div class="sentence">
  <span class="ref">15</span>&nbsp;¶ ὡμολογήσαμεν, ἔφη: πῶς γὰρ οὔ;
</div>
    
  
    
    <div class="sentence">
  <span class="ref">16</span>&nbsp;¶ τί οὖν;
</div>
    
  
    
    <div class="sentence">
  <span class="ref">17</span>&nbsp;νῦν οὐ πᾶν τοὐναντίον ἡμῖν φαίνεται ἐργαζομένη, ἡγεμονεύουσά τε ἐκείνων πάντων ἐξ ὧν φησί τις αὐτὴν <span class='stephanus'>94d</span> εἶναι, καὶ ἐναντιουμένη ὀλίγου πάντα διὰ παντὸς τοῦ βίου καὶ δεσπόζουσα πάντας τρόπους, τὰ μὲν χαλεπώτερον κολάζουσα καὶ μετ’ ἀλγηδόνων, τά τε κατὰ τὴν γυμναστικὴν καὶ τὴν ἰατρικήν, τὰ δὲ πρᾳότερον, καὶ τὰ μὲν ἀπειλοῦσα, τὰ δὲ νουθετοῦσα, ταῖς ἐπιθυμίαις καὶ ὀργαῖς καὶ φόβοις ὡς ἄλλη οὖσα ἄλλῳ πράγματι διαλεγομένη;
</div>
    
  
    
    <div class="sentence">
  <span class="ref">18</span>&nbsp;οἷόν που καὶ Ὅμηρος ἐν Ὀδυσσείᾳ πεποίηκεν, οὗ λέγει τὸν Ὀδυσσέα : <blockquote>στῆθος δὲ πλήξας κραδίην ἠνίπαπε μύθῳ:</blockquote> <span class='stephanus'>94e</span> <blockquote>τέτλαθι δή, κραδίη: καὶ κύντερον ἄλλο ποτ᾽ ἔτλης.</blockquote>
</div>
    
  
    
    <div class="sentence">
  <span class="ref">19</span>&nbsp;ἆρ’ οἴει αὐτὸν ταῦτα ποιῆσαι διανοούμενον ὡς ἁρμονίας αὐτῆς οὔσης καὶ οἵας ἄγεσθαι ὑπὸ τῶν τοῦ σώματος παθημάτων, ἀλλ’ οὐχ οἵας ἄγειν τε ταῦτα καὶ δεσπόζειν, καὶ οὔσης αὐτῆς πολὺ θειοτέρου τινὸς πράγματος ἢ καθ’ ἁρμονίαν;
</div>
    
  
    
    <div class="sentence">
  <span class="ref">20</span>&nbsp;¶ νὴ Δία , ὦ Σώκρατες , ἔμοιγε δοκεῖ.
</div>
    
  
    
    <div class="sentence">
  <span class="ref">21</span>&nbsp;¶ οὐκ ἄρα, ὦ ἄριστε, ἡμῖν οὐδαμῇ καλῶς ἔχει ψυχὴν <span class='stephanus'>95a</span> ἁρμονίαν τινὰ φάναι εἶναι: οὔτε γὰρ ἄν, ὡς ἔοικεν, Ὁμήρῳ θείῳ ποιητῇ ὁμολογοῖμεν οὔτε αὐτοὶ ἡμῖν αὐτοῖς.
</div>
    
  
    
    <div class="sentence">
  <span class="ref">22</span>&nbsp;¶ ἔχει οὕτως, ἔφη.
</div>
    
  
    
    <div class="sentence">
  <span class="ref">23</span>&nbsp;¶ εἶεν δή, ἦ δ’ ὃς ὁ Σωκράτης , τὰ μὲν Ἁρμονίας ἡμῖν τῆς Θηβαϊκῆς ἵλεά πως, ὡς ἔοικε, μετρίως γέγονεν: τί δὲ δὴ τὰ Κάδμου , ἔφη, ὦ Κέβης , πῶς ἱλασόμεθα καὶ τίνι λόγῳ;
</div>
    
  
    
    <div class="sentence">
  <span class="ref">24</span>&nbsp;¶ σύ μοι δοκεῖς, ἔφη ὁ Κέβης , ἐξευρήσειν: τουτονὶ γοῦν τὸν λόγον τὸν πρὸς τὴν ἁρμονίαν θαυμαστῶς μοι εἶπες ὡς παρὰ δόξαν.
</div>
    
  
    
    <div class="sentence">
  <span class="ref">25</span>&nbsp;Σιμμίου γὰρ λέγοντος ὅτε ἠπόρει, πάνυ ἐθαύμαζον <span class='stephanus'>95b</span> εἴ τι ἕξει τις χρήσασθαι τῷ λόγῳ αὐτοῦ: πάνυ οὖν μοι ἀτόπως ἔδοξεν εὐθὺς τὴν πρώτην ἔφοδον οὐ δέξασθαι τοῦ σοῦ λόγου.
</div>
    
  
    
    <div class="sentence">
  <span class="ref">26</span>&nbsp;ταὐτὰ δὴ οὐκ ἂν θαυμάσαιμι καὶ τὸν τοῦ Κάδμου λόγον εἰ πάθοι.
</div>
    
  
    
    <div class="sentence">
  <span class="ref">27</span>&nbsp;¶ ὠγαθέ, ἔφη ὁ Σωκράτης , μὴ μέγα λέγε, μή τις ἡμῖν βασκανία περιτρέψῃ τὸν λόγον τὸν μέλλοντα ἔσεσθαι.
</div>
    
  
    
    <div class="sentence">
  <span class="ref">28</span>&nbsp;ἀλλὰ δὴ ταῦτα μὲν τῷ θεῷ μελήσει, ἡμεῖς δὲ Ὁμηρικῶς ἐγγὺς ἰόντες πειρώμεθα εἰ ἄρα τι λέγεις.
</div>
    
  
    
    <div class="sentence">
  <span class="ref">29</span>&nbsp;ἔστι δὲ δὴ τὸ κεφάλαιον ὧν ζητεῖς: ἀξιοῖς ἐπιδειχθῆναι ἡμῶν τὴν ψυχὴν <span class='stephanus'>95c</span> ἀνώλεθρόν τε καὶ ἀθάνατον οὖσαν, εἰ φιλόσοφος ἀνὴρ μέλλων ἀποθανεῖσθαι, θαρρῶν τε καὶ ἡγούμενος ἀποθανὼν ἐκεῖ εὖ πράξειν διαφερόντως ἢ εἰ ἐν ἄλλῳ βίῳ βιοὺς ἐτελεύτα, μὴ ἀνόητόν τε καὶ ἠλίθιον θάρρος θαρρήσει.
</div>
    
  
    
    <div class="sentence">
  <span class="ref">30</span>&nbsp;τὸ δὲ ἀποφαίνειν ὅτι ἰσχυρόν τί ἐστιν ἡ ψυχὴ καὶ θεοειδὲς καὶ ἦν ἔτι πρότερον, πρὶν ἡμᾶς ἀνθρώπους γενέσθαι, οὐδὲν κωλύειν φῂς πάντα ταῦτα μηνύειν ἀθανασίαν μὲν μή, ὅτι δὲ πολυχρόνιόν τέ ἐστιν ψυχὴ καὶ ἦν που πρότερον ἀμήχανον ὅσον χρόνον καὶ ᾔδει τε καὶ ἔπραττεν πολλὰ ἄττα: ἀλλὰ γὰρ <span class='stephanus'>95d</span> οὐδέν τι μᾶλλον ἦν ἀθάνατον, ἀλλὰ καὶ αὐτὸ τὸ εἰς ἀνθρώπου σῶμα ἐλθεῖν ἀρχὴ ἦν αὐτῇ ὀλέθρου, ὥσπερ νόσος: καὶ ταλαιπωρουμένη τε δὴ τοῦτον τὸν βίον ζῴη καὶ τελευτῶσά γε ἐν τῷ καλουμένῳ θανάτῳ ἀπολλύοιτο.
</div>
    
  
    
    <div class="sentence">
  <span class="ref">31</span>&nbsp;διαφέρειν δὲ δὴ φῂς οὐδὲν εἴτε ἅπαξ εἰς σῶμα ἔρχεται εἴτε πολλάκις, πρός γε τὸ ἕκαστον ἡμῶν φοβεῖσθαι: προσήκει γὰρ φοβεῖσθαι, εἰ μὴ ἀνόητος εἴη, τῷ μὴ εἰδότι μηδὲ ἔχοντι λόγον διδόναι <span class='stephanus'>95e</span> ὡς ἀθάνατόν ἐστι.
</div>
    
  
    
    <div class="sentence">
  <span class="ref">32</span>&nbsp;τοιαῦτ’ ἄττα ἐστίν, οἶμαι, ὦ Κέβης , ἃ λέγεις: καὶ ἐξεπίτηδες πολλάκις ἀναλαμβάνω, ἵνα μή τι διαφύγῃ ἡμᾶς, εἴ τέ τι βούλει, προσθῇς ἢ ἀφέλῃς.
</div>
    
  
    
    <div class="sentence">
  <span class="ref">33</span>&nbsp;¶ καὶ ὁ Κέβης , ἀλλ’ οὐδὲν ἔγωγε ἐν τῷ παρόντι, ἔφη, οὔτε ἀφελεῖν οὔτε προσθεῖναι δέομαι: ἔστι δὲ ταῦτα ἃ λέγω.
</div>
    
  
    
    <div class="sentence">
  <span class="ref">34</span>&nbsp;¶ ὁ οὖν Σωκράτης συχνὸν χρόνον ἐπισχὼν καὶ πρὸς ἑαυτόν τι σκεψάμενος, οὐ φαῦλον πρᾶγμα, ἔφη, ὦ Κέβης , ζητεῖς: ὅλως γὰρ δεῖ περὶ γενέσεως καὶ φθορᾶς τὴν αἰτίαν διαπραγματεύσασθαι.
</div>
    
  
    
    <div class="sentence">
  <span class="ref">35</span>&nbsp;<span class='stephanus'>96a</span> ἐγὼ οὖν σοι δίειμι περὶ αὐτῶν, ἐὰν βούλῃ, τά γε ἐμὰ πάθη: ἔπειτα ἄν τί σοι χρήσιμον φαίνηται ὧν ἂν λέγω, πρὸς τὴν πειθὼ περὶ ὧν δὴ λέγεις χρήσῃ.
</div>
    
  
    
    <div class="sentence">
  <span class="ref">36</span>&nbsp;¶ ἀλλὰ μήν, ἔφη ὁ Κέβης , βούλομαί γε.
</div>
    
  
    
    <div class="sentence">
  <span class="ref">37</span>&nbsp;¶ ἄκουε τοίνυν ὡς ἐροῦντος.
</div>
    
  
    
    <div class="sentence">
  <span class="ref">38</span>&nbsp;ἐγὼ γάρ, ἔφη, ὦ Κέβης , νέος ὢν θαυμαστῶς ὡς ἐπεθύμησα ταύτης τῆς σοφίας ἣν δὴ καλοῦσι περὶ φύσεως ἱστορίαν: ὑπερήφανος γάρ μοι ἐδόκει εἶναι, εἰδέναι τὰς αἰτίας ἑκάστου, διὰ τί γίγνεται ἕκαστον καὶ διὰ τί ἀπόλλυται καὶ διὰ τί ἔστι.
</div>
    
  
    
    <div class="sentence">
  <span class="ref">39</span>&nbsp;καὶ πολλάκις <span class='stephanus'>96b</span> ἐμαυτὸν ἄνω κάτω μετέβαλλον σκοπῶν πρῶτον τὰ τοιάδε: ἆρ’ ἐπειδὰν τὸ θερμὸν καὶ τὸ ψυχρὸν σηπεδόνα τινὰ λάβῃ, ὥς τινες ἔλεγον, τότε δὴ τὰ ζῷα συντρέφεται;
</div>
    
  
    
    <div class="sentence">
  <span class="ref">40</span>&nbsp;καὶ πότερον τὸ αἷμά ἐστιν ᾧ φρονοῦμεν, ἢ ὁ ἀὴρ ἢ τὸ πῦρ;
</div>
    
  
    
    <div class="sentence">
  <span class="ref">41</span>&nbsp;ἢ τούτων μὲν οὐδέν, ὁ δ’ ἐγκέφαλός ἐστιν ὁ τὰς αἰσθήσεις παρέχων τοῦ ἀκούειν καὶ ὁρᾶν καὶ ὀσφραίνεσθαι, ἐκ τούτων δὲ γίγνοιτο μνήμη καὶ δόξα, ἐκ δὲ μνήμης καὶ δόξης λαβούσης τὸ ἠρεμεῖν, κατὰ ταῦτα γίγνεσθαι ἐπιστήμην;
</div>
    
  
    
    <div class="sentence">
  <span class="ref">42</span>&nbsp;καὶ αὖ τούτων τὰς φθορὰς σκοπῶν, καὶ τὰ περὶ τὸν οὐρανόν <span class='stephanus'>96c</span> τε καὶ τὴν γῆν πάθη, τελευτῶν οὕτως ἐμαυτῷ ἔδοξα πρὸς ταύτην τὴν σκέψιν ἀφυὴς εἶναι ὡς οὐδὲν χρῆμα.
</div>
    
  
    
    <div class="sentence">
  <span class="ref">43</span>&nbsp;τεκμήριον δέ σοι ἐρῶ ἱκανόν: ἐγὼ γὰρ ἃ καὶ πρότερον σαφῶς ἠπιστάμην, ὥς γε ἐμαυτῷ καὶ τοῖς ἄλλοις ἐδόκουν, τότε ὑπὸ ταύτης τῆς σκέψεως οὕτω σφόδρα ἐτυφλώθην, ὥστε ἀπέμαθον καὶ ταῦτα ἃ πρὸ τοῦ ᾤμην εἰδέναι, περὶ ἄλλων τε πολλῶν καὶ διὰ τί ἄνθρωπος αὐξάνεται.
</div>
    
  
    
    <div class="sentence">
  <span class="ref">44</span>&nbsp;τοῦτο γὰρ ᾤμην πρὸ τοῦ παντὶ δῆλον εἶναι, ὅτι διὰ τὸ ἐσθίειν καὶ πίνειν: <span class='stephanus'>96d</span> ἐπειδὰν γὰρ ἐκ τῶν σιτίων ταῖς μὲν σαρξὶ σάρκες προσγένωνται, τοῖς δὲ ὀστοῖς ὀστᾶ, καὶ οὕτω κατὰ τὸν αὐτὸν λόγον καὶ τοῖς ἄλλοις τὰ αὐτῶν οἰκεῖα ἑκάστοις προσγένηται, τότε δὴ τὸν ὀλίγον ὄγκον ὄντα ὕστερον πολὺν γεγονέναι, καὶ οὕτω γίγνεσθαι τὸν σμικρὸν ἄνθρωπον μέγαν.
</div>
    
  
    
    <div class="sentence">
  <span class="ref">45</span>&nbsp;οὕτως τότε ᾤμην: οὐ δοκῶ σοι μετρίως;
</div>
    
  
    
    <div class="sentence">
  <span class="ref">46</span>&nbsp;¶ ἔμοιγε, ἔφη ὁ Κέβης .
</div>
    
  
    
    <div class="sentence">
  <span class="ref">47</span>&nbsp;¶ σκέψαι δὴ καὶ τάδε ἔτι.
</div>
    
  
    
    <div class="sentence">
  <span class="ref">48</span>&nbsp;ᾤμην γὰρ ἱκανῶς μοι δοκεῖν, ὁπότε τις φαίνοιτο ἄνθρωπος παραστὰς μέγας σμικρῷ μείζων <span class='stephanus'>96e</span> εἶναι αὐτῇ τῇ κεφαλῇ, καὶ ἵππος ἵππου: καὶ ἔτι γε τούτων ἐναργέστερα, τὰ δέκα μοι ἐδόκει τῶν ὀκτὼ πλέονα εἶναι διὰ τὸ δύο αὐτοῖς προσεῖναι, καὶ τὸ δίπηχυ τοῦ πηχυαίου μεῖζον εἶναι διὰ τὸ ἡμίσει αὐτοῦ ὑπερέχειν.
</div>
    
  
    
    <div class="sentence">
  <span class="ref">49</span>&nbsp;¶ νῦν δὲ δή, ἔφη ὁ Κέβης , τί σοι δοκεῖ περὶ αὐτῶν;
</div>
    
  
    
    <div class="sentence">
  <span class="ref">50</span>&nbsp;¶ πόρρω που, ἔφη, νὴ Δία ἐμὲ εἶναι τοῦ οἴεσθαι περὶ τούτων του τὴν αἰτίαν εἰδέναι, ὅς γε οὐκ ἀποδέχομαι ἐμαυτοῦ οὐδὲ ὡς ἐπειδὰν ἑνί τις προσθῇ ἕν, ἢ τὸ ἓν ᾧ προσετέθη δύο γέγονεν, <ins>ἢ τὸ προστεθέν</ins> , ἢ τὸ προστεθὲν καὶ ᾧ προσετέθη <span class='stephanus'>97a</span> διὰ τὴν πρόσθεσιν τοῦ ἑτέρου τῷ ἑτέρῳ δύο ἐγένετο: θαυμάζω γὰρ εἰ ὅτε μὲν ἑκάτερον αὐτῶν χωρὶς ἀλλήλων ἦν, ἓν ἄρα ἑκάτερον ἦν καὶ οὐκ ἤστην τότε δύο, ἐπεὶ δ’ ἐπλησίασαν ἀλλήλοις, αὕτη ἄρα αἰτία αὐτοῖς ἐγένετο τοῦ δύο γενέσθαι, ἡ σύνοδος τοῦ πλησίον ἀλλήλων τεθῆναι.
</div>
    
  
    
    <div class="sentence">
  <span class="ref">51</span>&nbsp;οὐδέ γε ὡς ἐάν τις ἓν διασχίσῃ, δύναμαι ἔτι πείθεσθαι ὡς αὕτη αὖ αἰτία γέγονεν, ἡ σχίσις, τοῦ δύο γεγονέναι: ἐναντία γὰρ <span class='stephanus'>97b</span> γίγνεται ἢ τότε αἰτία τοῦ δύο γίγνεσθαι.
</div>
    
  
    
    <div class="sentence">
  <span class="ref">52</span>&nbsp;τότε μὲν γὰρ ὅτι συνήγετο πλησίον ἀλλήλων καὶ προσετίθετο ἕτερον ἑτέρῳ, νῦν δ’ ὅτι ἀπάγεται καὶ χωρίζεται ἕτερον ἀφ’ ἑτέρου.
</div>
    
  
    
    <div class="sentence">
  <span class="ref">53</span>&nbsp;οὐδέ γε δι’ ὅτι ἓν γίγνεται ὡς ἐπίσταμαι, ἔτι πείθω ἐμαυτόν, οὐδ’ ἄλλο οὐδὲν ἑνὶ λόγῳ δι’ ὅτι γίγνεται ἢ ἀπόλλυται ἢ ἔστι, κατὰ τοῦτον τὸν τρόπον τῆς μεθόδου, ἀλλά τιν’ ἄλλον τρόπον αὐτὸς εἰκῇ φύρω, τοῦτον δὲ οὐδαμῇ προσίεμαι.
</div>
    
  
    
    <div class="sentence">
  <span class="ref">54</span>&nbsp;¶ ἀλλ’ ἀκούσας μέν ποτε ἐκ βιβλίου τινός, ὡς ἔφη, Ἀναξαγόρου <span class='stephanus'>97c</span> ἀναγιγνώσκοντος, καὶ λέγοντος ὡς ἄρα νοῦς ἐστιν ὁ διακοσμῶν τε καὶ πάντων αἴτιος, ταύτῃ δὴ τῇ αἰτίᾳ ἥσθην τε καὶ ἔδοξέ μοι τρόπον τινὰ εὖ ἔχειν τὸ τὸν νοῦν εἶναι πάντων αἴτιον, καὶ ἡγησάμην, εἰ τοῦθ’ οὕτως ἔχει, τόν γε νοῦν κοσμοῦντα πάντα κοσμεῖν καὶ ἕκαστον τιθέναι ταύτῃ ὅπῃ ἂν βέλτιστα ἔχῃ: εἰ οὖν τις βούλοιτο τὴν αἰτίαν εὑρεῖν περὶ ἑκάστου ὅπῃ γίγνεται ἢ ἀπόλλυται ἢ ἔστι, τοῦτο δεῖν περὶ αὐτοῦ εὑρεῖν, ὅπῃ βέλτιστον αὐτῷ ἐστιν ἢ εἶναι ἢ <span class='stephanus'>97d</span> ἄλλο ὁτιοῦν πάσχειν ἢ ποιεῖν: ἐκ δὲ δὴ τοῦ λόγου τούτου οὐδὲν ἄλλο σκοπεῖν προσήκειν ἀνθρώπῳ καὶ περὶ αὐτοῦ ἐκείνου καὶ περὶ τῶν ἄλλων ἀλλ᾽ ἢ τὸ ἄριστον καὶ τὸ βέλτιστον.
</div>
    
  
    
    <div class="sentence">
  <span class="ref">55</span>&nbsp;ἀναγκαῖον δὲ εἶναι τὸν αὐτὸν τοῦτον καὶ τὸ χεῖρον εἰδέναι: τὴν αὐτὴν γὰρ εἶναι ἐπιστήμην περὶ αὐτῶν.
</div>
    
  
    
    <div class="sentence">
  <span class="ref">56</span>&nbsp;ταῦτα δὴ λογιζόμενος ἅσμενος ηὑρηκέναι ᾤμην διδάσκαλον τῆς αἰτίας περὶ τῶν ὄντων κατὰ νοῦν ἐμαυτῷ, τὸν Ἀναξαγόραν , καί μοι φράσειν πρῶτον μὲν πότερον ἡ γῆ πλατεῖά ἐστιν ἢ <span class='stephanus'>97e</span> στρογγύλη, ἐπειδὴ δὲ φράσειεν, ἐπεκδιηγήσεσθαι τὴν αἰτίαν καὶ τὴν ἀνάγκην, λέγοντα τὸ ἄμεινον καὶ ὅτι αὐτὴν ἄμεινον ἦν τοιαύτην εἶναι: καὶ εἰ ἐν μέσῳ φαίη εἶναι αὐτήν, ἐπεκδιηγήσεσθαι ὡς ἄμεινον ἦν αὐτὴν ἐν μέσῳ εἶναι: καὶ εἴ μοι <span class='stephanus'>98a</span> ταῦτα ἀποφαίνοι, παρεσκευάσμην ὡς οὐκέτι ποθεσόμενος αἰτίας ἄλλο εἶδος.
</div>
    
  
    
    <div class="sentence">
  <span class="ref">57</span>&nbsp;καὶ δὴ καὶ περὶ ἡλίου οὕτω παρεσκευάσμην ὡσαύτως πευσόμενος, καὶ σελήνης καὶ τῶν ἄλλων ἄστρων, τάχους τε πέρι πρὸς ἄλληλα καὶ τροπῶν καὶ τῶν ἄλλων παθημάτων, πῇ ποτε ταῦτ’ ἄμεινόν ἐστιν ἕκαστον καὶ ποιεῖν καὶ πάσχειν ἃ πάσχει.
</div>
    
  
    
    <div class="sentence">
  <span class="ref">58</span>&nbsp;οὐ γὰρ ἄν ποτε αὐτὸν ᾤμην, φάσκοντά γε ὑπὸ νοῦ αὐτὰ κεκοσμῆσθαι, ἄλλην τινὰ αὐτοῖς αἰτίαν ἐπενεγκεῖν ἢ ὅτι βέλτιστον αὐτὰ οὕτως ἔχειν <span class='stephanus'>98b</span> ἐστὶν ὥσπερ ἔχει: ἑκάστῳ οὖν αὐτῶν ἀποδιδόντα τὴν αἰτίαν καὶ κοινῇ πᾶσι τὸ ἑκάστῳ βέλτιστον ᾤμην καὶ τὸ κοινὸν πᾶσιν ἐπεκδιηγήσεσθαι ἀγαθόν: καὶ οὐκ ἂν ἀπεδόμην πολλοῦ τὰς ἐλπίδας, ἀλλὰ πάνυ σπουδῇ λαβὼν τὰς βίβλους ὡς τάχιστα οἷός τ’ ἦ ἀνεγίγνωσκον, ἵν’ ὡς τάχιστα εἰδείην τὸ βέλτιστον καὶ τὸ χεῖρον.
</div>
    
  
    
    <div class="sentence">
  <span class="ref">59</span>&nbsp;¶ ἀπὸ δὴ θαυμαστῆς ἐλπίδος, ὦ ἑταῖρε, ᾠχόμην φερόμενος, ἐπειδὴ προϊὼν καὶ ἀναγιγνώσκων ὁρῶ ἄνδρα τῷ μὲν νῷ οὐδὲν χρώμενον οὐδέ τινας αἰτίας ἐπαιτιώμενον εἰς τὸ <span class='stephanus'>98c</span> διακοσμεῖν τὰ πράγματα, ἀέρας δὲ καὶ αἰθέρας καὶ ὕδατα αἰτιώμενον καὶ ἄλλα πολλὰ καὶ ἄτοπα.
</div>
    
  
    
    <div class="sentence">
  <span class="ref">60</span>&nbsp;καί μοι ἔδοξεν ὁμοιότατον πεπονθέναι ὥσπερ ἂν εἴ τις λέγων ὅτι Σωκράτης πάντα ὅσα πράττει νῷ πράττει, κἄπειτα ἐπιχειρήσας λέγειν τὰς αἰτίας ἑκάστων ὧν πράττω, λέγοι πρῶτον μὲν ὅτι διὰ ταῦτα νῦν ἐνθάδε κάθημαι, ὅτι σύγκειταί μου τὸ σῶμα ἐξ ὀστῶν καὶ νεύρων, καὶ τὰ μὲν ὀστᾶ ἐστιν στερεὰ καὶ διαφυὰς ἔχει χωρὶς ἀπ’ ἀλλήλων, τὰ δὲ νεῦρα οἷα ἐπιτείνεσθαι <span class='stephanus'>98d</span> καὶ ἀνίεσθαι, περιαμπέχοντα τὰ ὀστᾶ μετὰ τῶν σαρκῶν καὶ δέρματος ὃ συνέχει αὐτά: αἰωρουμένων οὖν τῶν ὀστῶν ἐν ταῖς αὑτῶν συμβολαῖς χαλῶντα καὶ συντείνοντα τὰ νεῦρα κάμπτεσθαί που ποιεῖ οἷόν τ’ εἶναι ἐμὲ νῦν τὰ μέλη, καὶ διὰ ταύτην τὴν αἰτίαν συγκαμφθεὶς ἐνθάδε κάθημαι: καὶ αὖ περὶ τοῦ διαλέγεσθαι ὑμῖν ἑτέρας τοιαύτας αἰτίας λέγοι, φωνάς τε καὶ ἀέρας καὶ ἀκοὰς καὶ ἄλλα μυρία <span class='stephanus'>98e</span> τοιαῦτα αἰτιώμενος, ἀμελήσας τὰς ὡς ἀληθῶς αἰτίας λέγειν, ὅτι, ἐπειδὴ Ἀθηναίοις ἔδοξε βέλτιον εἶναι ἐμοῦ καταψηφίσασθαι, διὰ ταῦτα δὴ καὶ ἐμοὶ βέλτιον αὖ δέδοκται ἐνθάδε καθῆσθαι, καὶ δικαιότερον παραμένοντα ὑπέχειν τὴν δίκην ἣν ἂν κελεύσωσιν: ἐπεὶ νὴ τὸν κύνα, ὡς ἐγᾦμαι, πάλαι ἂν <span class='stephanus'>99a</span> ταῦτα τὰ νεῦρα καὶ τὰ ὀστᾶ ἢ περὶ Μέγαρα ἢ Βοιωτοὺς ἦν, ὑπὸ δόξης φερόμενα τοῦ βελτίστου, εἰ μὴ δικαιότερον ᾤμην καὶ κάλλιον εἶναι πρὸ τοῦ φεύγειν τε καὶ ἀποδιδράσκειν ὑπέχειν τῇ πόλει δίκην ἥντιν’ ἂν τάττῃ.
</div>
    
  
    
    <div class="sentence">
  <span class="ref">61</span>&nbsp;ἀλλ’ αἴτια μὲν τὰ τοιαῦτα καλεῖν λίαν ἄτοπον: εἰ δέ τις λέγοι ὅτι ἄνευ τοῦ τὰ τοιαῦτα ἔχειν καὶ ὀστᾶ καὶ νεῦρα καὶ ὅσα ἄλλα ἔχω οὐκ ἂν οἷός τ’ ἦ ποιεῖν τὰ δόξαντά μοι, ἀληθῆ ἂν λέγοι: ὡς μέντοι διὰ ταῦτα ποιῶ ἃ ποιῶ, καὶ ταῦτα νῷ πράττων, ἀλλ’ οὐ <span class='stephanus'>99b</span> τῇ τοῦ βελτίστου αἱρέσει, πολλὴ ἂν καὶ μακρὰ ῥᾳθυμία εἴη τοῦ λόγου.
</div>
    
  
    
    <div class="sentence">
  <span class="ref">62</span>&nbsp;τὸ γὰρ μὴ διελέσθαι οἷόν τ’ εἶναι ὅτι ἄλλο μέν τί ἐστι τὸ αἴτιον τῷ ὄντι, ἄλλο δὲ ἐκεῖνο ἄνευ οὗ τὸ αἴτιον οὐκ ἄν ποτ’ εἴη αἴτιον: ὃ δή μοι φαίνονται ψηλαφῶντες οἱ πολλοὶ ὥσπερ ἐν σκότει, ἀλλοτρίῳ ὀνόματι προσχρώμενοι, ὡς αἴτιον αὐτὸ προσαγορεύειν.
</div>
    
  
    
    <div class="sentence">
  <span class="ref">63</span>&nbsp;διὸ δὴ καὶ ὁ μέν τις δίνην περιτιθεὶς τῇ γῇ ὑπὸ τοῦ οὐρανοῦ μένειν δὴ ποιεῖ τὴν γῆν, ὁ δὲ ὥσπερ καρδόπῳ πλατείᾳ βάθρον τὸν ἀέρα ὑπερείδει: <span class='stephanus'>99c</span> τὴν δὲ τοῦ ὡς οἷόν τε βέλτιστα αὐτὰ τεθῆναι δύναμιν οὕτω νῦν κεῖσθαι, ταύτην οὔτε ζητοῦσιν οὔτε τινὰ οἴονται δαιμονίαν ἰσχὺν ἔχειν, ἀλλὰ ἡγοῦνται τούτου Ἄτλαντα ἄν ποτε ἰσχυρότερον καὶ ἀθανατώτερον καὶ μᾶλλον ἅπαντα συνέχοντα ἐξευρεῖν, καὶ ὡς ἀληθῶς τὸ ἀγαθὸν καὶ δέον συνδεῖν καὶ συνέχειν οὐδὲν οἴονται.
</div>
    
  
    
    <div class="sentence">
  <span class="ref">64</span>&nbsp;ἐγὼ μὲν οὖν τῆς τοιαύτης αἰτίας ὅπῃ ποτὲ ἔχει μαθητὴς ὁτουοῦν ἥδιστ’ ἂν γενοίμην: ἐπειδὴ δὲ ταύτης ἐστερήθην καὶ οὔτ᾽ αὐτὸς εὑρεῖν οὔτε παρ’ ἄλλου μαθεῖν οἷός τε ἐγενόμην, τὸν δεύτερον <span class='stephanus'>99d</span> πλοῦν ἐπὶ τὴν τῆς αἰτίας ζήτησιν ᾗ πεπραγμάτευμαι βούλει σοι, ἔφη, ἐπίδειξιν ποιήσωμαι, ὦ Κέβης ;
</div>
    
  
    
    <div class="sentence">
  <span class="ref">65</span>&nbsp;¶ ὑπερφυῶς μὲν οὖν, ἔφη, ὡς βούλομαι.
</div>
    
  
    
    <div class="sentence">
  <span class="ref">66</span>&nbsp;¶ ἔδοξε τοίνυν μοι, ἦ δ’ ὅς, μετὰ ταῦτα, ἐπειδὴ ἀπειρήκη τὰ ὄντα σκοπῶν, δεῖν εὐλαβηθῆναι μὴ πάθοιμι ὅπερ οἱ τὸν ἥλιον ἐκλείποντα θεωροῦντες καὶ σκοπούμενοι πάσχουσιν: διαφθείρονται γάρ που ἔνιοι τὰ ὄμματα, ἐὰν μὴ ἐν ὕδατι ἤ <span class='stephanus'>99e</span> τινι τοιούτῳ σκοπῶνται τὴν εἰκόνα αὐτοῦ.
</div>
    
  
    
    <div class="sentence">
  <span class="ref">67</span>&nbsp;τοιοῦτόν τι καὶ ἐγὼ διενοήθην, καὶ ἔδεισα μὴ παντάπασι τὴν ψυχὴν τυφλωθείην βλέπων πρὸς τὰ πράγματα τοῖς ὄμμασι καὶ ἑκάστῃ τῶν αἰσθήσεων ἐπιχειρῶν ἅπτεσθαι αὐτῶν.
</div>
    
  
    
    <div class="sentence">
  <span class="ref">68</span>&nbsp;ἔδοξε δή μοι χρῆναι εἰς τοὺς λόγους καταφυγόντα ἐν ἐκείνοις σκοπεῖν τῶν ὄντων τὴν ἀλήθειαν.
</div>
    
  
    
    <div class="sentence">
  <span class="ref">69</span>&nbsp;ἴσως μὲν οὖν ᾧ εἰκάζω τρόπον <span class='stephanus'>100a</span> τινὰ οὐκ ἔοικεν: οὐ γὰρ πάνυ συγχωρῶ τὸν ἐν <del>τοῖς</del> λόγοις σκοπούμενον τὰ ὄντα ἐν εἰκόσι μᾶλλον σκοπεῖν ἢ τὸν ἐν <del>τοῖς</del> ἔργοις.
</div>
    
  
    
    <div class="sentence">
  <span class="ref">70</span>&nbsp;ἀλλ’ οὖν δὴ ταύτῃ γε ὥρμησα, καὶ ὑποθέμενος ἑκάστοτε λόγον ὃν ἂν κρίνω ἐρρωμενέστατον εἶναι, ἃ μὲν ἄν μοι δοκῇ τούτῳ συμφωνεῖν τίθημι ὡς ἀληθῆ ὄντα, καὶ περὶ αἰτίας καὶ περὶ τῶν ἄλλων ἁπάντων <del>ὄντων</del> , ἃ δ’ ἂν μή, ὡς οὐκ ἀληθῆ.
</div>
    
  
    
    <div class="sentence">
  <span class="ref">71</span>&nbsp;βούλομαι δέ σοι σαφέστερον εἰπεῖν ἃ λέγω: οἶμαι γάρ σε νῦν οὐ μανθάνειν.
</div>
    
  
    
    <div class="sentence">
  <span class="ref">72</span>&nbsp;¶ οὐ μὰ τὸν Δία , ἔφη ὁ Κέβης , οὐ σφόδρα.
</div>
    
  
</div>
  
    <div class="speech">
  <span class="ref">072</span>
  <h2 class="speaker">
    <span class='stephanus'>100b</span> ¶ ἀλλ᾽, ἦ δ’ ὅς, ὧδε λέγω, οὐδὲν καινόν, ἀλλ’ ἅπερ ἀεί τε ἄλλοτε καὶ ἐν τῷ παρεληλυθότι λόγῳ οὐδὲν πέπαυμαι λέγων.
  </h2>

  
    
  
    
    <div class="sentence">
  <span class="ref">01</span>&nbsp;ἔρχομαι <del>γὰρ</del> δὴ ἐπιχειρῶν σοι ἐπιδείξασθαι τῆς αἰτίας τὸ εἶδος ὃ πεπραγμάτευμαι, καὶ εἶμι πάλιν ἐπ᾽ ἐκεῖνα τὰ πολυθρύλητα καὶ ἄρχομαι ἀπ’ ἐκείνων, ὑποθέμενος εἶναί τι καλὸν αὐτὸ καθ’ αὑτὸ καὶ ἀγαθὸν καὶ μέγα καὶ τἆλλα πάντα: ἃ εἴ μοι δίδως τε καὶ συγχωρεῖς εἶναι ταῦτα, ἐλπίζω σοι ἐκ τούτων τὴν αἰτίαν ἐπιδείξειν καὶ ἀνευρήσειν ὡς ἀθάνατον <del>ἡ</del> ψυχή.
</div>
    
  
</div>
  
    <div class="speech">
  <span class="ref">073</span>
  <h2 class="speaker">
    <span class='stephanus'>100c</span> ¶ ἀλλὰ μήν, ἔφη ὁ Κέβης , ὡς διδόντος σοι οὐκ ἂν φθάνοις περαίνων.
  </h2>

  
    
  
    
    <div class="sentence">
  <span class="ref">01</span>&nbsp;¶ σκόπει δή, ἔφη, τὰ ἑξῆς ἐκείνοις ἐάν σοι συνδοκῇ ὥσπερ ἐμοί.
</div>
    
  
    
    <div class="sentence">
  <span class="ref">02</span>&nbsp;φαίνεται γάρ μοι, εἴ τί ἐστιν ἄλλο καλὸν πλὴν αὐτὸ τὸ καλόν, οὐδὲ δι’ ἓν ἄλλο καλὸν εἶναι ἢ διότι μετέχει ἐκείνου τοῦ καλοῦ: καὶ πάντα δὴ οὕτως λέγω.
</div>
    
  
    
    <div class="sentence">
  <span class="ref">03</span>&nbsp;τῇ τοιᾷδε αἰτίᾳ συγχωρεῖς;
</div>
    
  
    
    <div class="sentence">
  <span class="ref">04</span>&nbsp;¶ συγχωρῶ, ἔφη.
</div>
    
  
    
    <div class="sentence">
  <span class="ref">05</span>&nbsp;¶ οὐ τοίνυν, ἦ δ’ ὅς, ἔτι μανθάνω οὐδὲ δύναμαι τὰς ἄλλας αἰτίας τὰς σοφὰς ταύτας γιγνώσκειν: ἀλλ’ ἐάν τίς μοι λέγῃ <span class='stephanus'>100d</span> δι’ ὅτι καλόν ἐστιν ὁτιοῦν, ἢ χρῶμα εὐανθὲς ἔχον ἢ σχῆμα ἢ ἄλλο ὁτιοῦν τῶν τοιούτων, τὰ μὲν ἄλλα χαίρειν ἐῶ, —
</div>
    
  
    
    <div class="sentence">
  <span class="ref">06</span>&nbsp;ταράττομαι γὰρ ἐν τοῖς ἄλλοις πᾶσι —
</div>
    
  
    
    <div class="sentence">
  <span class="ref">07</span>&nbsp;τοῦτο δὲ ἁπλῶς καὶ ἀτέχνως καὶ ἴσως εὐήθως ἔχω παρ’ ἐμαυτῷ, ὅτι οὐκ ἄλλο τι ποιεῖ αὐτὸ καλὸν ἢ ἡ ἐκείνου τοῦ καλοῦ εἴτε παρουσία εἴτε κοινωνία εἴτε ὅπῃ δὴ καὶ ὅπως προσγενομένη : οὐ γὰρ ἔτι τοῦτο διισχυρίζομαι, ἀλλ’ ὅτι τῷ καλῷ πάντα τὰ καλὰ <del>γίγνεται</del> καλά.
</div>
    
  
    
    <div class="sentence">
  <span class="ref">08</span>&nbsp;τοῦτο γάρ μοι δοκεῖ ἀσφαλέστατον εἶναι καὶ ἐμαυτῷ ἀποκρίνασθαι καὶ ἄλλῳ, καὶ τούτου ἐχόμενος <span class='stephanus'>100e</span> ἡγοῦμαι οὐκ ἄν ποτε πεσεῖν, ἀλλ’ ἀσφαλὲς εἶναι καὶ ἐμοὶ καὶ ὁτῳοῦν ἄλλῳ ἀποκρίνασθαι ὅτι τῷ καλῷ τὰ καλὰ <del>γίγνεται</del> καλά: ἢ οὐ καὶ σοὶ δοκεῖ;
</div>
    
  
    
    <div class="sentence">
  <span class="ref">09</span>&nbsp;¶ δοκεῖ.
</div>
    
  
    
    <div class="sentence">
  <span class="ref">10</span>&nbsp;¶ καὶ μεγέθει ἄρα τὰ μεγάλα μεγάλα καὶ τὰ μείζω μείζω, καὶ σμικρότητι τὰ ἐλάττω ἐλάττω;
</div>
    
  
    
    <div class="sentence">
  <span class="ref">11</span>&nbsp;¶ ναί.
</div>
    
  
    
    <div class="sentence">
  <span class="ref">12</span>&nbsp;¶ οὐδὲ σὺ ἄρ’ ἂν ἀποδέχοιο εἴ τίς τινα φαίη ἕτερον ἑτέρου τῇ κεφαλῇ μείζω εἶναι, καὶ τὸν ἐλάττω τῷ αὐτῷ τούτῳ <span class='stephanus'>101a</span> ἐλάττω, ἀλλὰ διαμαρτύροιο ἂν ὅτι σὺ μὲν οὐδὲν ἄλλο λέγεις ἢ ὅτι τὸ μεῖζον πᾶν ἕτερον ἑτέρου οὐδενὶ ἄλλῳ μεῖζόν ἐστιν ἢ μεγέθει, καὶ διὰ τοῦτο μεῖζον, διὰ τὸ μέγεθος, τὸ δὲ ἔλαττον οὐδενὶ ἄλλῳ ἔλαττον ἢ σμικρότητι, καὶ διὰ τοῦτο ἔλαττον, διὰ τὴν σμικρότητα, φοβούμενος οἶμαι μή τίς σοι ἐναντίος λόγος ἀπαντήσῃ, ἐὰν τῇ κεφαλῇ μείζονά τινα φῇς εἶναι καὶ ἐλάττω, πρῶτον μὲν τῷ αὐτῷ τὸ μεῖζον μεῖζον εἶναι καὶ τὸ ἔλαττον ἔλαττον, ἔπειτα τῇ κεφαλῇ σμικρᾷ οὔσῃ τὸν <span class='stephanus'>101b</span> μείζω μείζω εἶναι, καὶ τοῦτο δὴ τέρας εἶναι, τὸ σμικρῷ τινι μέγαν τινὰ εἶναι: ἢ οὐκ ἂν φοβοῖο ταῦτα;
</div>
    
  
    
    <div class="sentence">
  <span class="ref">13</span>&nbsp;¶ καὶ ὁ Κέβης γελάσας, ἔγωγε, ἔφη.
</div>
    
  
    
    <div class="sentence">
  <span class="ref">14</span>&nbsp;¶ οὐκοῦν, ἦ δ’ ὅς, τὰ δέκα τῶν ὀκτὼ δυοῖν πλείω εἶναι, καὶ διὰ ταύτην τὴν αἰτίαν ὑπερβάλλειν, φοβοῖο ἂν λέγειν, ἀλλὰ μὴ πλήθει καὶ διὰ τὸ πλῆθος;
</div>
    
  
    
    <div class="sentence">
  <span class="ref">15</span>&nbsp;καὶ τὸ δίπηχυ τοῦ πηχυαίου ἡμίσει μεῖζον εἶναι ἀλλ’ οὐ μεγέθει;
</div>
    
  
    
    <div class="sentence">
  <span class="ref">16</span>&nbsp;ὁ αὐτὸς γάρ που φόβος.
</div>
    
  
    
    <div class="sentence">
  <span class="ref">17</span>&nbsp;¶ πάνυ γ᾽, ἔφη.
</div>
    
  
    
    <div class="sentence">
  <span class="ref">18</span>&nbsp;¶ τί δέ;
</div>
    
  
    
    <div class="sentence">
  <span class="ref">19</span>&nbsp;ἑνὶ ἑνὸς προστεθέντος τὴν πρόσθεσιν αἰτίαν εἶναι <span class='stephanus'>101c</span> τοῦ δύο γενέσθαι ἢ διασχισθέντος τὴν σχίσιν οὐκ εὐλαβοῖο ἂν λέγειν;
</div>
    
  
    
    <div class="sentence">
  <span class="ref">20</span>&nbsp;καὶ μέγα ἂν βοῴης ὅτι οὐκ οἶσθα ἄλλως πως ἕκαστον γιγνόμενον ἢ μετασχὸν τῆς ἰδίας οὐσίας ἑκάστου οὗ ἂν μετάσχῃ, καὶ ἐν τούτοις οὐκ ἔχεις ἄλλην τινὰ αἰτίαν τοῦ δύο γενέσθαι ἀλλ’ ἢ τὴν τῆς δυάδος μετάσχεσιν, καὶ δεῖν τούτου μετασχεῖν τὰ μέλλοντα δύο ἔσεσθαι, καὶ μονάδος ὃ ἂν μέλλῃ ἓν ἔσεσθαι, τὰς δὲ σχίσεις ταύτας καὶ προσθέσεις καὶ τὰς ἄλλας τὰς τοιαύτας κομψείας ἐῴης ἂν χαίρειν, παρεὶς ἀποκρίνασθαι τοῖς σεαυτοῦ σοφωτέροις: σὺ δὲ δεδιὼς ἄν, τὸ <span class='stephanus'>101d</span> λεγόμενον, τὴν σαυτοῦ σκιὰν καὶ τὴν ἀπειρίαν, ἐχόμενος ἐκείνου τοῦ ἀσφαλοῦς τῆς ὑποθέσεως, οὕτως ἀποκρίναιο ἄν.
</div>
    
  
    
    <div class="sentence">
  <span class="ref">21</span>&nbsp;εἰ δέ τις αὐτῆς τῆς ὑποθέσεως ἔχοιτο, χαίρειν ἐῴης ἂν καὶ οὐκ ἀποκρίναιο ἕως ἂν τὰ ἀπ’ ἐκείνης ὁρμηθέντα σκέψαιο εἴ σοι ἀλλήλοις συμφωνεῖ ἢ διαφωνεῖ: ἐπειδὴ δὲ ἐκείνης αὐτῆς δέοι σε διδόναι λόγον, ὡσαύτως ἂν διδοίης, ἄλλην αὖ ὑπόθεσιν ὑποθέμενος ἥτις τῶν ἄνωθεν βελτίστη φαίνοιτο, <span class='stephanus'>101e</span> ἕως ἐπί τι ἱκανὸν ἔλθοις, ἅμα δὲ οὐκ ἂν φύροιο ὥσπερ οἱ ἀντιλογικοὶ περί τε τῆς ἀρχῆς διαλεγόμενος καὶ τῶν ἐξ ἐκείνης ὡρμημένων, εἴπερ βούλοιό τι τῶν ὄντων εὑρεῖν;
</div>
    
  
    
    <div class="sentence">
  <span class="ref">22</span>&nbsp;ἐκείνοις μὲν γὰρ ἴσως οὐδὲ εἷς περὶ τούτου λόγος οὐδὲ φροντίς: ἱκανοὶ γὰρ ὑπὸ σοφίας ὁμοῦ πάντα κυκῶντες ὅμως δύνασθαι αὐτοὶ αὑτοῖς ἀρέσκειν: σὺ δ᾽, εἴπερ εἶ τῶν φιλοσόφων, <span class='stephanus'>102a</span> οἶμαι ἂν ὡς ἐγὼ λέγω ποιοῖς.
</div>
    
  
    
    <div class="sentence">
  <span class="ref">23</span>&nbsp;¶ ἀληθέστατα, ἔφη, λέγεις, ὅ τε Σιμμίας ἅμα καὶ ὁ Κέβης .
</div>
    
  
</div>
  
    <div class="speech">
  <span class="ref">074</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;νὴ Δία , ὦ Φαίδων , εἰκότως γε: θαυμαστῶς γάρ μοι δοκεῖ ὡς ἐναργῶς τῷ καὶ σμικρὸν νοῦν ἔχοντι εἰπεῖν ἐκεῖνος ταῦτα.
</div>
    
  
</div>
  
    <div class="speech">
  <span class="ref">075</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;πάνυ μὲν οὖν, ὦ Ἐχέκρατες , καὶ πᾶσι τοῖς παροῦσιν ἔδοξεν.
</div>
    
  
</div>
  
    <div class="speech">
  <span class="ref">076</span>
  <h2 class="speaker">
    ΕΧ.
  </h2>

  
    
  
    
    <div class="sentence">
  <span class="ref">01</span>&nbsp;καὶ γὰρ ἡμῖν τοῖς ἀποῦσι, νῦν δὲ ἀκούουσιν.
</div>
    
  
    
    <div class="sentence">
  <span class="ref">02</span>&nbsp;ἀλλὰ τίνα δὴ ἦν τὰ μετὰ ταῦτα λεχθέντα;
</div>
    
  
</div>
  
    <div class="speech">
  <span class="ref">077</span>
  <h2 class="speaker">
    ΦΑΙΔ.
  </h2>

  
    
  
    
    <div class="sentence">
  <span class="ref">01</span>&nbsp;ὡς μὲν ἐγὼ οἶμαι, ἐπεὶ αὐτῷ ταῦτα συνεχωρήθη, <span class='stephanus'>102b</span> καὶ ὡμολογεῖτο εἶναί τι ἕκαστον τῶν εἰδῶν καὶ τούτων τἆλλα μεταλαμβάνοντα αὐτῶν τούτων τὴν ἐπωνυμίαν ἴσχειν, τὸ δὴ μετὰ ταῦτα ἠρώτα, εἰ δή, ἦ δ’ ὅς, ταῦτα οὕτως λέγεις, ἆρ’ οὐχ, ὅταν Σιμμίαν Σωκράτους φῇς μείζω εἶναι, Φαίδωνος δὲ ἐλάττω, λέγεις τότ’ εἶναι ἐν τῷ Σιμμίᾳ ἀμφότερα, καὶ μέγεθος καὶ σμικρότητα;
</div>
    
  
    
    <div class="sentence">
  <span class="ref">02</span>&nbsp;¶ ἔγωγε.
</div>
    
  
    
    <div class="sentence">
  <span class="ref">03</span>&nbsp;¶ ἀλλὰ γάρ, ἦ δ’ ὅς, ὁμολογεῖς τὸ τὸν Σιμμίαν ὑπερέχειν Σωκράτους οὐχ ὡς τοῖς ῥήμασι λέγεται οὕτω καὶ τὸ ἀληθὲς <span class='stephanus'>102c</span> ἔχειν;
</div>
    
  
    
    <div class="sentence">
  <span class="ref">04</span>&nbsp;οὐ γάρ που πεφυκέναι Σιμμίαν ὑπερέχειν τούτῳ, τῷ Σιμμίαν εἶναι, ἀλλὰ τῷ μεγέθει ὃ τυγχάνει ἔχων: οὐδ’ αὖ Σωκράτους ὑπερέχειν ὅτι Σωκράτης ὁ Σωκράτης ἐστίν, ἀλλ’ ὅτι σμικρότητα ἔχει ὁ Σωκράτης πρὸς τὸ ἐκείνου μέγεθος;
</div>
    
  
    
    <div class="sentence">
  <span class="ref">05</span>&nbsp;¶ ἀληθῆ.
</div>
    
  
    
    <div class="sentence">
  <span class="ref">06</span>&nbsp;¶ οὐδέ γε αὖ ὑπὸ Φαίδωνος ὑπερέχεσθαι τῷ ὅτι Φαίδων ὁ Φαίδων ἐστίν, ἀλλ’ ὅτι μέγεθος ἔχει ὁ Φαίδων πρὸς τὴν Σιμμίου σμικρότητα;
</div>
    
  
    
    <div class="sentence">
  <span class="ref">07</span>&nbsp;¶ ἔστι ταῦτα.
</div>
    
  
    
    <div class="sentence">
  <span class="ref">08</span>&nbsp;¶ οὕτως ἄρα ὁ Σιμμίας ἐπωνυμίαν ἔχει σμικρός τε καὶ μέγας εἶναι, ἐν μέσῳ ὢν ἀμφοτέρων, τοῦ μὲν τῷ μεγέθει <span class='stephanus'>102d</span> ὑπερέχειν τὴν σμικρότητα ὑπέχων, τῷ δὲ τὸ μέγεθος τῆς σμικρότητος παρέχων ὑπερέχον.
</div>
    
  
    
    <div class="sentence">
  <span class="ref">09</span>&nbsp;καὶ ἅμα μειδιάσας, ἔοικα, ἔφη, καὶ συγγραφικῶς ἐρεῖν, ἀλλ’ οὖν ἔχει γέ που ὡς λέγω.
</div>
    
  
    
    <div class="sentence">
  <span class="ref">10</span>&nbsp;συνέφη.
</div>
    
  
    
    <div class="sentence">
  <span class="ref">11</span>&nbsp;¶ λέγω δὴ τοῦδ’ ἕνεκα, βουλόμενος δόξαι σοὶ ὅπερ ἐμοί.
</div>
    
  
    
    <div class="sentence">
  <span class="ref">12</span>&nbsp;ἐμοὶ γὰρ φαίνεται οὐ μόνον αὐτὸ τὸ μέγεθος οὐδέποτ’ ἐθέλειν ἅμα μέγα καὶ σμικρὸν εἶναι, ἀλλὰ καὶ τὸ ἐν ἡμῖν μέγεθος οὐδέποτε προσδέχεσθαι τὸ σμικρὸν οὐδ’ ἐθέλειν ὑπερέχεσθαι, ἀλλὰ δυοῖν τὸ ἕτερον, ἢ φεύγειν καὶ ὑπεκχωρεῖν ὅταν αὐτῷ <span class='stephanus'>102e</span> προσίῃ τὸ ἐναντίον, τὸ σμικρόν, ἢ προσελθόντος ἐκείνου ἀπολωλέναι: ὑπομένον δὲ καὶ δεξάμενον τὴν σμικρότητα οὐκ ἐθέλειν εἶναι ἕτερον ἢ ὅπερ ἦν.
</div>
    
  
    
    <div class="sentence">
  <span class="ref">13</span>&nbsp;ὥσπερ ἐγὼ δεξάμενος καὶ ὑπομείνας τὴν σμικρότητα, καὶ ἔτι ὢν ὅσπερ εἰμί, οὗτος ὁ αὐτὸς σμικρός εἰμι: ἐκεῖνο δὲ οὐ τετόλμηκεν μέγα ὂν σμικρὸν εἶναι: ὡς δ’ αὕτως καὶ τὸ σμικρὸν τὸ ἐν ἡμῖν οὐκ ἐθέλει ποτὲ μέγα γίγνεσθαι οὐδὲ εἶναι, οὐδ’ ἄλλο οὐδὲν τῶν ἐναντίων, ἔτι ὂν ὅπερ ἦν, ἅμα τοὐναντίον γίγνεσθαί τε <span class='stephanus'>103a</span> καὶ εἶναι, ἀλλ’ ἤτοι ἀπέρχεται ἢ ἀπόλλυται ἐν τούτῳ τῷ παθήματι.
</div>
    
  
    
    <div class="sentence">
  <span class="ref">14</span>&nbsp;¶ παντάπασιν, ἔφη ὁ Κέβης , οὕτω φαίνεταί μοι.
</div>
    
  
    
    <div class="sentence">
  <span class="ref">15</span>&nbsp;¶ καί τις εἶπε τῶν παρόντων ἀκούσας —
</div>
    
  
    
    <div class="sentence">
  <span class="ref">16</span>&nbsp;ὅστις δ’ ἦν, οὐ σαφῶς μέμνημαι —
</div>
    
  
    
    <div class="sentence">
  <span class="ref">17</span>&nbsp;πρὸς θεῶν, οὐκ ἐν τοῖς πρόσθεν ἡμῖν λόγοις αὐτὸ τὸ ἐναντίον τῶν νυνὶ λεγομένων ὡμολογεῖτο, ἐκ τοῦ ἐλάττονος τὸ μεῖζον γίγνεσθαι καὶ ἐκ τοῦ μείζονος τὸ ἔλαττον, καὶ ἀτεχνῶς αὕτη εἶναι ἡ γένεσις τοῖς ἐναντίοις, ἐκ τῶν ἐναντίων;
</div>
    
  
    
    <div class="sentence">
  <span class="ref">18</span>&nbsp;νῦν δέ μοι δοκεῖ λέγεσθαι ὅτι τοῦτο οὐκ ἄν ποτε γένοιτο.
</div>
    
  
    
    <div class="sentence">
  <span class="ref">19</span>&nbsp;¶ καὶ ὁ Σωκράτης παραβαλὼν τὴν κεφαλὴν καὶ ἀκούσας, <span class='stephanus'>103b</span> ἀνδρικῶς, ἔφη, ἀπεμνημόνευκας, οὐ μέντοι ἐννοεῖς τὸ διαφέρον τοῦ τε νῦν λεγομένου καὶ τοῦ τότε.
</div>
    
  
    
    <div class="sentence">
  <span class="ref">20</span>&nbsp;τότε μὲν γὰρ ἐλέγετο ἐκ τοῦ ἐναντίου πράγματος τὸ ἐναντίον πρᾶγμα γίγνεσθαι, νῦν δέ, ὅτι αὐτὸ τὸ ἐναντίον ἑαυτῷ ἐναντίον οὐκ ἄν ποτε γένοιτο, οὔτε τὸ ἐν ἡμῖν οὔτε τὸ ἐν τῇ φύσει.
</div>
    
  
    
    <div class="sentence">
  <span class="ref">21</span>&nbsp;τότε μὲν γάρ, ὦ φίλε, περὶ τῶν ἐχόντων τὰ ἐναντία ἐλέγομεν, ἐπονομάζοντες αὐτὰ τῇ ἐκείνων ἐπωνυμίᾳ, νῦν δὲ περὶ ἐκείνων αὐτῶν ὧν ἐνόντων ἔχει τὴν ἐπωνυμίαν τὰ ὀνομαζόμενα: <span class='stephanus'>103c</span> αὐτὰ δ’ ἐκεῖνα οὐκ ἄν ποτέ φαμεν ἐθελῆσαι γένεσιν ἀλλήλων δέξασθαι.
</div>
    
  
    
    <div class="sentence">
  <span class="ref">22</span>&nbsp;καὶ ἅμα βλέψας πρὸς τὸν Κέβητα εἶπεν, ἆρα μή που, ὦ Κέβης , ἔφη, καὶ σέ τι τούτων ἐτάραξεν ὧν ὅδε εἶπεν;
</div>
    
  
    
    <div class="sentence">
  <span class="ref">23</span>&nbsp;¶ οὐδ’ αὖ, ἔφη ὁ Κέβης , οὕτως ἔχω: καίτοι οὔτι λέγω ὡς οὐ πολλά με ταράττει.
</div>
    
  
    
    <div class="sentence">
  <span class="ref">24</span>&nbsp;¶ συνωμολογήκαμεν ἄρα, ἦ δ’ ὅς, ἁπλῶς τοῦτο, μηδέποτε ἐναντίον ἑαυτῷ τὸ ἐναντίον ἔσεσθαι.
</div>
    
  
    
    <div class="sentence">
  <span class="ref">25</span>&nbsp;¶ παντάπασιν, ἔφη.
</div>
    
  
    
    <div class="sentence">
  <span class="ref">26</span>&nbsp;¶ ἔτι δή μοι καὶ τόδε σκέψαι, ἔφη, εἰ ἄρα συνομολογήσεις.
</div>
    
  
    
    <div class="sentence">
  <span class="ref">27</span>&nbsp;θερμόν τι καλεῖς καὶ ψυχρόν;
</div>
    
  
    
    <div class="sentence">
  <span class="ref">28</span>&nbsp;¶ ἔγωγε.
</div>
    
  
    
    <div class="sentence">
  <span class="ref">29</span>&nbsp;¶ ἆρ’ ὅπερ χιόνα καὶ πῦρ;
</div>
    
  
</div>
  
    <div class="speech">
  <span class="ref">078</span>
  <h2 class="speaker">
    <span class='stephanus'>103d</span> ¶ μὰ Δί᾽ οὐκ ἔγωγε.
  </h2>

  
    
  
    
    <div class="sentence">
  <span class="ref">01</span>&nbsp;¶ ἀλλ᾽ ἕτερόν τι πυρὸς τὸ θερμὸν καὶ ἕτερόν τι χιόνος τὸ ψυχρόν;
</div>
    
  
    
    <div class="sentence">
  <span class="ref">02</span>&nbsp;¶ ναί.
</div>
    
  
    
    <div class="sentence">
  <span class="ref">03</span>&nbsp;¶ ἀλλὰ τόδε γ᾽ οἶμαι δοκεῖ σοι, οὐδέποτε χιόνα γ’ οὖσαν δεξαμένην τὸ θερμόν, ὥσπερ ἐν τοῖς πρόσθεν ἐλέγομεν, ἔτι ἔσεσθαι ὅπερ ἦν, χιόνα καὶ θερμόν, ἀλλὰ προσιόντος τοῦ θερμοῦ ἢ ὑπεκχωρήσειν αὐτῷ ἢ ἀπολεῖσθαι.
</div>
    
  
    
    <div class="sentence">
  <span class="ref">04</span>&nbsp;¶ πάνυ γε.
</div>
    
  
    
    <div class="sentence">
  <span class="ref">05</span>&nbsp;¶ καὶ τὸ πῦρ γε αὖ προσιόντος τοῦ ψυχροῦ αὐτῷ ἢ ὑπεξιέναι ἢ ἀπολεῖσθαι, οὐ μέντοι ποτὲ τολμήσειν δεξάμενον τὴν ψυχρότητα ἔτι εἶναι ὅπερ ἦν, πῦρ καὶ ψυχρόν.
</div>
    
  
</div>
  
    <div class="speech">
  <span class="ref">079</span>
  <h2 class="speaker">
    <span class='stephanus'>103e</span> ¶ ἀληθῆ, ἔφη, λέγεις.
  </h2>

  
    
  
    
    <div class="sentence">
  <span class="ref">01</span>&nbsp;¶ ἔστιν ἄρα, ἦ δ’ ὅς, περὶ ἔνια τῶν τοιούτων, ὥστε μὴ μόνον αὐτὸ τὸ εἶδος ἀξιοῦσθαι τοῦ αὑτοῦ ὀνόματος εἰς τὸν ἀεὶ χρόνον, ἀλλὰ καὶ ἄλλο τι ὃ ἔστι μὲν οὐκ ἐκεῖνο, ἔχει δὲ τὴν ἐκείνου μορφὴν ἀεί, ὅτανπερ ᾖ.
</div>
    
  
    
    <div class="sentence">
  <span class="ref">02</span>&nbsp;ἔτι δὲ ἐν τῷδε ἴσως ἔσται σαφέστερον ὃ λέγω: τὸ γὰρ περιττὸν ἀεί που δεῖ τούτου τοῦ ὀνόματος τυγχάνειν ὅπερ νῦν λέγομεν: ἢ οὔ;
</div>
    
  
    
    <div class="sentence">
  <span class="ref">03</span>&nbsp;¶ πάνυ γε.
</div>
    
  
    
    <div class="sentence">
  <span class="ref">04</span>&nbsp;¶ ἆρα μόνον τῶν ὄντων —
</div>
    
  
    
    <div class="sentence">
  <span class="ref">05</span>&nbsp;τοῦτο γὰρ ἐρωτῶ —
</div>
    
  
    
    <div class="sentence">
  <span class="ref">06</span>&nbsp;ἢ καὶ ἄλλο <span class='stephanus'>104a</span> τι ὃ ἔστι μὲν οὐχ ὅπερ τὸ περιττόν, ὅμως δὲ δεῖ αὐτὸ μετὰ τοῦ ἑαυτοῦ ὀνόματος καὶ τοῦτο καλεῖν ἀεὶ διὰ τὸ οὕτω πεφυκέναι ὥστε τοῦ περιττοῦ μηδέποτε ἀπολείπεσθαι;
</div>
    
  
    
    <div class="sentence">
  <span class="ref">07</span>&nbsp;λέγω δὲ αὐτὸ εἶναι οἷον καὶ ἡ τριὰς πέπονθε καὶ ἄλλα πολλά.
</div>
    
  
    
    <div class="sentence">
  <span class="ref">08</span>&nbsp;σκόπει δὲ περὶ τῆς τριάδος.
</div>
    
  
    
    <div class="sentence">
  <span class="ref">09</span>&nbsp;ἆρα οὐ δοκεῖ σοι τῷ τε αὑτῆς ὀνόματι ἀεὶ προσαγορευτέα εἶναι καὶ τῷ τοῦ περιττοῦ, ὄντος οὐχ ὅπερ τῆς τριάδος;
</div>
    
  
    
    <div class="sentence">
  <span class="ref">10</span>&nbsp;ἀλλ’ ὅμως οὕτως πέφυκε καὶ ἡ τριὰς καὶ ἡ πεμπτὰς καὶ ὁ ἥμισυς τοῦ ἀριθμοῦ ἅπας, ὥστε <span class='stephanus'>104b</span> οὐκ ὢν ὅπερ τὸ περιττὸν ἀεὶ ἕκαστος αὐτῶν ἐστι περιττός: καὶ αὖ τὰ δύο καὶ <del>τὰ</del> τέτταρα καὶ ἅπας ὁ ἕτερος αὖ στίχος τοῦ ἀριθμοῦ οὐκ ὢν ὅπερ τὸ ἄρτιον ὅμως ἕκαστος αὐτῶν ἄρτιός ἐστιν ἀεί: συγχωρεῖς ἢ οὔ;
</div>
    
  
    
    <div class="sentence">
  <span class="ref">11</span>&nbsp;¶ πῶς γὰρ οὔκ;
</div>
    
  
    
    <div class="sentence">
  <span class="ref">12</span>&nbsp;ἔφη.
</div>
    
  
    
    <div class="sentence">
  <span class="ref">13</span>&nbsp;¶ ὃ τοίνυν, ἔφη, βούλομαι δηλῶσαι, ἄθρει.
</div>
    
  
    
    <div class="sentence">
  <span class="ref">14</span>&nbsp;ἔστιν δὲ τόδε, ὅτι φαίνεται οὐ μόνον ἐκεῖνα τὰ ἐναντία ἄλληλα οὐ δεχόμενα, ἀλλὰ καὶ ὅσα οὐκ ὄντ’ ἀλλήλοις ἐναντία ἔχει ἀεὶ τἀναντία, οὐδὲ ταῦτα ἔοικε δεχομένοις ἐκείνην τὴν ἰδέαν ἣ ἂν τῇ ἐν αὐτοῖς οὔσῃ ἐναντία ᾖ, ἀλλ’ ἐπιούσης αὐτῆς ἤτοι <span class='stephanus'>104c</span> ἀπολλύμενα ἢ ὑπεκχωροῦντα.
</div>
    
  
    
    <div class="sentence">
  <span class="ref">15</span>&nbsp;ἢ οὐ φήσομεν τὰ τρία καὶ ἀπολεῖσθαι πρότερον καὶ ἄλλο ὁτιοῦν πείσεσθαι, πρὶν ὑπομεῖναι ἔτι τρία ὄντα ἄρτια γενέσθαι;
</div>
    
  
    
    <div class="sentence">
  <span class="ref">16</span>&nbsp;¶ πάνυ μὲν οὖν, ἔφη ὁ Κέβης .
</div>
    
  
    
    <div class="sentence">
  <span class="ref">17</span>&nbsp;¶ οὐδὲ μήν, ἦ δ’ ὅς, ἐναντίον γέ ἐστι δυὰς τριάδι.
</div>
    
  
    
    <div class="sentence">
  <span class="ref">18</span>&nbsp;¶ οὐ γὰρ οὖν.
</div>
    
  
    
    <div class="sentence">
  <span class="ref">19</span>&nbsp;¶ οὐκ ἄρα μόνον τὰ εἴδη τὰ ἐναντία οὐχ ὑπομένει ἐπιόντα ἄλληλα, ἀλλὰ καὶ ἄλλ’ ἄττα τὰ ἐναντία οὐχ ὑπομένει ἐπιόντα.
</div>
    
  
    
    <div class="sentence">
  <span class="ref">20</span>&nbsp;¶ ἀληθέστατα, ἔφη, λέγεις.
</div>
    
  
    
    <div class="sentence">
  <span class="ref">21</span>&nbsp;¶ βούλει οὖν, ἦ δ’ ὅς, ἐὰν οἷοί τ’ ὦμεν, ὁρισώμεθα ὁποῖα ταῦτά ἐστιν;
</div>
    
  
    
    <div class="sentence">
  <span class="ref">22</span>&nbsp;¶ πάνυ γε.
</div>
    
  
</div>
  
    <div class="speech">
  <span class="ref">080</span>
  <h2 class="speaker">
    <span class='stephanus'>104d</span> ¶ ἆρ’ οὖν, ἔφη, ὦ Κέβης , τάδε εἴη ἄν, ἃ ὅτι ἂν κατάσχῃ μὴ μόνον ἀναγκάζει τὴν αὑτοῦ ἰδέαν αὐτὸ ἴσχειν, ἀλλὰ καὶ ἐναντίου αὐτῷ ἀεί τινος;
  </h2>

  
    
  
    
    <div class="sentence">
  <span class="ref">01</span>&nbsp;¶ πῶς λέγεις;
</div>
    
  
    
    <div class="sentence">
  <span class="ref">02</span>&nbsp;¶ ὥσπερ ἄρτι ἐλέγομεν.
</div>
    
  
    
    <div class="sentence">
  <span class="ref">03</span>&nbsp;οἶσθα γὰρ δήπου ὅτι ἃ ἂν ἡ τῶν τριῶν ἰδέα κατάσχῃ, ἀνάγκη αὐτοῖς οὐ μόνον τρισὶν εἶναι ἀλλὰ καὶ περιττοῖς.
</div>
    
  
    
    <div class="sentence">
  <span class="ref">04</span>&nbsp;¶ πάνυ γε.
</div>
    
  
    
    <div class="sentence">
  <span class="ref">05</span>&nbsp;¶ ἐπὶ τὸ τοιοῦτον δή, φαμέν, ἡ ἐναντία ἰδέα ἐκείνῃ τῇ μορφῇ ἣ ἂν τοῦτο ἀπεργάζηται οὐδέποτ’ ἂν ἔλθοι.
</div>
    
  
    
    <div class="sentence">
  <span class="ref">06</span>&nbsp;¶ οὐ γάρ.
</div>
    
  
    
    <div class="sentence">
  <span class="ref">07</span>&nbsp;¶ εἰργάζετο δέ γε ἡ περιττή;
</div>
    
  
    
    <div class="sentence">
  <span class="ref">08</span>&nbsp;¶ ναί.
</div>
    
  
    
    <div class="sentence">
  <span class="ref">09</span>&nbsp;¶ ἐναντία δὲ ταύτῃ ἡ τοῦ ἀρτίου;
</div>
    
  
    
    <div class="sentence">
  <span class="ref">10</span>&nbsp;¶ ναί.
</div>
    
  
</div>
  
    <div class="speech">
  <span class="ref">081</span>
  <h2 class="speaker">
    <span class='stephanus'>104e</span> ¶ ἐπὶ τὰ τρία ἄρα ἡ τοῦ ἀρτίου ἰδέα οὐδέποτε ἥξει.
  </h2>

  
    
  
    
    <div class="sentence">
  <span class="ref">01</span>&nbsp;¶ οὐ δῆτα.
</div>
    
  
    
    <div class="sentence">
  <span class="ref">02</span>&nbsp;¶ ἄμοιρα δὴ τοῦ ἀρτίου τὰ τρία.
</div>
    
  
    
    <div class="sentence">
  <span class="ref">03</span>&nbsp;¶ ἄμοιρα.
</div>
    
  
    
    <div class="sentence">
  <span class="ref">04</span>&nbsp;¶ ἀνάρτιος ἄρα ἡ τριάς.
</div>
    
  
    
    <div class="sentence">
  <span class="ref">05</span>&nbsp;¶ ναί.
</div>
    
  
    
    <div class="sentence">
  <span class="ref">06</span>&nbsp;¶ ὃ τοίνυν ἔλεγον ὁρίσασθαι, ποῖα οὐκ ἐναντία τινὶ ὄντα ὅμως οὐ δέχεται αὐτό, τὸ ἐναντίον —
</div>
    
  
    
    <div class="sentence">
  <span class="ref">07</span>&nbsp;οἷον νῦν ἡ τριὰς τῷ ἀρτίῳ οὐκ οὖσα ἐναντία οὐδέν τι μᾶλλον αὐτὸ δέχεται, τὸ γὰρ ἐναντίον ἀεὶ αὐτῷ ἐπιφέρει, καὶ ἡ δυὰς τῷ περιττῷ καὶ <span class='stephanus'>105a</span> τὸ πῦρ τῷ ψυχρῷ καὶ ἄλλα πάμπολλα —
</div>
    
  
    
    <div class="sentence">
  <span class="ref">08</span>&nbsp;ἀλλ’ ὅρα δὴ εἰ οὕτως ὁρίζῃ, μὴ μόνον τὸ ἐναντίον τὸ ἐναντίον μὴ δέχεσθαι, ἀλλὰ καὶ ἐκεῖνο, ὃ ἂν ἐπιφέρῃ τι ἐναντίον ἐκείνῳ, ἐφ’ ὅτι ἂν αὐτὸ ἴῃ, αὐτὸ τὸ ἐπιφέρον τὴν τοῦ ἐπιφερομένου ἐναντιότητα μηδέποτε δέξασθαι.
</div>
    
  
    
    <div class="sentence">
  <span class="ref">09</span>&nbsp;πάλιν δὲ ἀναμιμνῄσκου: οὐ γὰρ χεῖρον πολλάκις ἀκούειν.
</div>
    
  
    
    <div class="sentence">
  <span class="ref">10</span>&nbsp;τὰ πέντε τὴν τοῦ ἀρτίου οὐ δέξεται, οὐδὲ τὰ δέκα τὴν τοῦ περιττοῦ, τὸ διπλάσιον.
</div>
    
  
    
    <div class="sentence">
  <span class="ref">11</span>&nbsp;τοῦτο μὲν οὖν καὶ αὐτὸ ἄλλῳ ἐναντίον, ὅμως δὲ τὴν <span class='stephanus'>105b</span> τοῦ περιττοῦ οὐ δέξεται: οὐδὲ δὴ τὸ ἡμιόλιον οὐδὲ τἆλλα τὰ τοιαῦτα, τὸ ἥμισυ, τὴν τοῦ ὅλου, καὶ τριτημόριον αὖ καὶ πάντα τὰ τοιαῦτα, εἴπερ ἕπῃ τε καὶ συνδοκεῖ σοι οὕτως.
</div>
    
  
    
    <div class="sentence">
  <span class="ref">12</span>&nbsp;¶ πάνυ σφόδρα καὶ συνδοκεῖ, ἔφη, καὶ ἕπομαι.
</div>
    
  
    
    <div class="sentence">
  <span class="ref">13</span>&nbsp;¶ πάλιν δή μοι, ἔφη, ἐξ ἀρχῆς λέγε.
</div>
    
  
    
    <div class="sentence">
  <span class="ref">14</span>&nbsp;καὶ μή μοι ὃ ἂν ἐρωτῶ ἀποκρίνου, ἀλλὰ μιμούμενος ἐμέ.
</div>
    
  
    
    <div class="sentence">
  <span class="ref">15</span>&nbsp;λέγω δὴ παρ’ ἣν τὸ πρῶτον ἔλεγον ἀπόκρισιν, τὴν ἀσφαλῆ ἐκείνην, ἐκ τῶν νῦν λεγομένων ἄλλην ὁρῶν ἀσφάλειαν.
</div>
    
  
    
    <div class="sentence">
  <span class="ref">16</span>&nbsp;εἰ γὰρ ἔροιό με ᾧ ἂν τί ἐν τῷ σώματι ἐγγένηται θερμὸν ἔσται, οὐ τὴν <span class='stephanus'>105c</span> ἀσφαλῆ σοι ἐρῶ ἀπόκρισιν ἐκείνην τὴν ἀμαθῆ, ὅτι ᾧ ἂν θερμότης, ἀλλὰ κομψοτέραν ἐκ τῶν νῦν, ὅτι ᾧ ἂν πῦρ: οὐδὲ ἂν ἔρῃ ᾧ ἂν σώματι τί ἐγγένηται νοσήσει, οὐκ ἐρῶ ὅτι ᾧ ἂν νόσος, ἀλλ’ ᾧ ἂν πυρετός: οὐδ’ ᾧ ἂν ἀριθμῷ τί ἐγγένηται περιττὸς ἔσται, οὐκ ἐρῶ ᾧ ἂν περιττότης, ἀλλ’ ᾧ ἂν μονάς, καὶ τἆλλα οὕτως.
</div>
    
  
    
    <div class="sentence">
  <span class="ref">17</span>&nbsp;ἀλλ’ ὅρα εἰ ἤδη ἱκανῶς οἶσθ’ ὅτι βούλομαι.
</div>
    
  
    
    <div class="sentence">
  <span class="ref">18</span>&nbsp;¶ ἀλλὰ πάνυ ἱκανῶς, ἔφη.
</div>
    
  
    
    <div class="sentence">
  <span class="ref">19</span>&nbsp;¶ ἀποκρίνου δή, ἦ δ’ ὅς, ᾧ ἂν τί ἐγγένηται σώματι ζῶν ἔσται;
</div>
    
  
    
    <div class="sentence">
  <span class="ref">20</span>&nbsp;¶ ὧι ἂν ψυχή, ἔφη.
</div>
    
  
</div>
  
    <div class="speech">
  <span class="ref">082</span>
  <h2 class="speaker">
    <span class='stephanus'>105d</span> ¶ οὐκοῦν ἀεὶ τοῦτο οὕτως ἔχει;
  </h2>

  
    
  
    
    <div class="sentence">
  <span class="ref">01</span>&nbsp;¶ πῶς γὰρ οὐχί;
</div>
    
  
    
    <div class="sentence">
  <span class="ref">02</span>&nbsp;ἦ δ’ ὅς.
</div>
    
  
    
    <div class="sentence">
  <span class="ref">03</span>&nbsp;¶ ψυχὴ ἄρα ὅτι ἂν αὐτὴ κατάσχῃ, ἀεὶ ἥκει ἐπ’ ἐκεῖνο φέρουσα ζωήν;
</div>
    
  
    
    <div class="sentence">
  <span class="ref">04</span>&nbsp;¶ ἥκει μέντοι, ἔφη.
</div>
    
  
    
    <div class="sentence">
  <span class="ref">05</span>&nbsp;¶ πότερον δ’ ἔστι τι ζωῇ ἐναντίον ἢ οὐδέν;
</div>
    
  
    
    <div class="sentence">
  <span class="ref">06</span>&nbsp;¶ ἔστιν, ἔφη.
</div>
    
  
    
    <div class="sentence">
  <span class="ref">07</span>&nbsp;¶ τί;
</div>
    
  
    
    <div class="sentence">
  <span class="ref">08</span>&nbsp;¶ θάνατος.
</div>
    
  
    
    <div class="sentence">
  <span class="ref">09</span>&nbsp;¶ οὐκοῦν ψυχὴ τὸ ἐναντίον ᾧ αὐτὴ ἐπιφέρει ἀεὶ οὐ μή ποτε δέξηται, ὡς ἐκ τῶν πρόσθεν ὡμολόγηται;
</div>
    
  
    
    <div class="sentence">
  <span class="ref">10</span>&nbsp;¶ καὶ μάλα σφόδρα, ἔφη ὁ Κέβης .
</div>
    
  
    
    <div class="sentence">
  <span class="ref">11</span>&nbsp;¶ τί οὖν;
</div>
    
  
    
    <div class="sentence">
  <span class="ref">12</span>&nbsp;τὸ μὴ δεχόμενον τὴν τοῦ ἀρτίου ἰδέαν τί νυνδὴ ὠνομάζομεν;
</div>
    
  
    
    <div class="sentence">
  <span class="ref">13</span>&nbsp;¶ ἀνάρτιον, ἔφη.
</div>
    
  
    
    <div class="sentence">
  <span class="ref">14</span>&nbsp;¶ τὸ δὲ δίκαιον μὴ δεχόμενον καὶ ὃ ἂν μουσικὸν μὴ δέχηται;
</div>
    
  
</div>
  
    <div class="speech">
  <span class="ref">083</span>
  <h2 class="speaker">
    <span class='stephanus'>105e</span> ¶ ἄμουσον, ἔφη, τὸ δὲ ἄδικον.
  </h2>

  
    
  
    
    <div class="sentence">
  <span class="ref">01</span>&nbsp;¶ εἶεν: ὃ δ’ ἂν θάνατον μὴ δέχηται τί καλοῦμεν;
</div>
    
  
    
    <div class="sentence">
  <span class="ref">02</span>&nbsp;¶ ἀθάνατον, ἔφη.
</div>
    
  
    
    <div class="sentence">
  <span class="ref">03</span>&nbsp;¶ οὐκοῦν ψυχὴ οὐ δέχεται θάνατον;
</div>
    
  
    
    <div class="sentence">
  <span class="ref">04</span>&nbsp;¶ οὔ.
</div>
    
  
    
    <div class="sentence">
  <span class="ref">05</span>&nbsp;¶ ἀθάνατον ἄρα ψυχή.
</div>
    
  
    
    <div class="sentence">
  <span class="ref">06</span>&nbsp;¶ ἀθάνατον.
</div>
    
  
    
    <div class="sentence">
  <span class="ref">07</span>&nbsp;¶ εἶεν, ἔφη: τοῦτο μὲν δὴ ἀποδεδεῖχθαι φῶμεν;
</div>
    
  
    
    <div class="sentence">
  <span class="ref">08</span>&nbsp;ἢ πῶς δοκεῖ;
</div>
    
  
    
    <div class="sentence">
  <span class="ref">09</span>&nbsp;¶ καὶ μάλα γε ἱκανῶς, ὦ Σώκρατες .
</div>
    
  
    
    <div class="sentence">
  <span class="ref">10</span>&nbsp;¶ τί οὖν, ἦ δ’ ὅς, ὦ Κέβης ;
</div>
    
  
    
    <div class="sentence">
  <span class="ref">11</span>&nbsp;εἰ τῷ ἀναρτίῳ ἀναγκαῖον ἦν <span class='stephanus'>106a</span> ἀνωλέθρῳ εἶναι, ἄλλο τι τὰ τρία ἢ ἀνώλεθρα ἂν ἦν;
</div>
    
  
    
    <div class="sentence">
  <span class="ref">12</span>&nbsp;¶ πῶς γὰρ οὔ;
</div>
    
  
    
    <div class="sentence">
  <span class="ref">13</span>&nbsp;¶ οὐκοῦν εἰ καὶ τὸ ἄθερμον ἀναγκαῖον ἦν ἀνώλεθρον εἶναι, ὁπότε τις ἐπὶ χιόνα θερμὸν ἐπάγοι, ὑπεξῄει ἂν ἡ χιὼν οὖσα σῶς καὶ ἄτηκτος;
</div>
    
  
    
    <div class="sentence">
  <span class="ref">14</span>&nbsp;οὐ γὰρ ἂν ἀπώλετό γε, οὐδ’ αὖ ὑπομένουσα ἐδέξατο ἂν τὴν θερμότητα.
</div>
    
  
    
    <div class="sentence">
  <span class="ref">15</span>&nbsp;¶ ἀληθῆ, ἔφη, λέγεις.
</div>
    
  
    
    <div class="sentence">
  <span class="ref">16</span>&nbsp;¶ ὣς δ’ αὔτως οἶμαι κἂν εἰ τὸ ἄψυκτον ἀνώλεθρον ἦν, ὁπότε ἐπὶ τὸ πῦρ ψυχρόν τι ἐπῄει, οὔποτ’ ἂν ἀπεσβέννυτο οὐδ’ ἀπώλλυτο, ἀλλὰ σῶν ἂν ἀπελθὸν ᾤχετο.
</div>
    
  
    
    <div class="sentence">
  <span class="ref">17</span>&nbsp;¶ ἀνάγκη, ἔφη.
</div>
    
  
</div>
  
    <div class="speech">
  <span class="ref">084</span>
  <h2 class="speaker">
    <span class='stephanus'>106b</span> ¶ οὐκοῦν καὶ ὧδε, ἔφη, ἀνάγκη περὶ τοῦ ἀθανάτου εἰπεῖν;
  </h2>

  
    
  
    
    <div class="sentence">
  <span class="ref">01</span>&nbsp;εἰ μὲν τὸ ἀθάνατον καὶ ἀνώλεθρόν ἐστιν, ἀδύνατον ψυχῇ, ὅταν θάνατος ἐπ’ αὐτὴν ἴῃ, ἀπόλλυσθαι: θάνατον μὲν γὰρ δὴ ἐκ τῶν προειρημένων οὐ δέξεται οὐδ’ ἔσται τεθνηκυῖα, ὥσπερ τὰ τρία οὐκ ἔσται, ἔφαμεν, ἄρτιον, οὐδέ γ’ αὖ τὸ περιττόν, οὐδὲ δὴ πῦρ ψυχρόν, οὐδέ γε ἡ ἐν τῷ πυρὶ θερμότης.
</div>
    
  
    
    <div class="sentence">
  <span class="ref">02</span>&nbsp;<q>ἀλλὰ τί κωλύει,</q> φαίη ἄν τις, <q>ἄρτιον μὲν τὸ περιττὸν μὴ γίγνεσθαι ἐπιόντος τοῦ ἀρτίου, ὥσπερ ὡμολόγηται, <span class='stephanus'>106c</span> ἀπολομένου δὲ αὐτοῦ ἀντ’ ἐκείνου ἄρτιον γεγονέναι;</q>
</div>
    
  
    
    <div class="sentence">
  <span class="ref">03</span>&nbsp;τῷ ταῦτα λέγοντι οὐκ ἂν ἔχοιμεν διαμαχέσασθαι ὅτι οὐκ ἀπόλλυται: τὸ γὰρ ἀνάρτιον οὐκ ἀνώλεθρόν ἐστιν: ἐπεὶ εἰ τοῦτο ὡμολόγητο ἡμῖν, ῥᾳδίως ἂν διεμαχόμεθα ὅτι ἐπελθόντος τοῦ ἀρτίου τὸ περιττὸν καὶ τὰ τρία οἴχεται ἀπιόντα: καὶ περὶ πυρὸς καὶ θερμοῦ καὶ τῶν ἄλλων οὕτως ἂν διεμαχόμεθα.
</div>
    
  
    
    <div class="sentence">
  <span class="ref">04</span>&nbsp;ἢ οὔ;
</div>
    
  
    
    <div class="sentence">
  <span class="ref">05</span>&nbsp;¶ πάνυ μὲν οὖν.
</div>
    
  
    
    <div class="sentence">
  <span class="ref">06</span>&nbsp;¶ οὐκοῦν καὶ νῦν περὶ τοῦ ἀθανάτου, εἰ μὲν ἡμῖν ὁμολογεῖται καὶ ἀνώλεθρον εἶναι, ψυχὴ ἂν εἴη πρὸς τῷ ἀθάνατος εἶναι <span class='stephanus'>106d</span> καὶ ἀνώλεθρος: εἰ δὲ μή, ἄλλου ἂν δέοι λόγου.
</div>
    
  
    
    <div class="sentence">
  <span class="ref">07</span>&nbsp;¶ ἀλλ’ οὐδὲν δεῖ, ἔφη, τούτου γε ἕνεκα: σχολῇ γὰρ ἄν τι ἄλλο φθορὰν μὴ δέχοιτο, εἰ τό γε ἀθάνατον ἀίδιον ὂν φθορὰν δέξεται.
</div>
    
  
    
    <div class="sentence">
  <span class="ref">08</span>&nbsp;¶ ὁ δέ γε θεὸς οἶμαι, ἔφη ὁ Σωκράτης , καὶ αὐτὸ τὸ τῆς ζωῆς εἶδος καὶ εἴ τι ἄλλο ἀθάνατόν ἐστιν, παρὰ πάντων ἂν ὁμολογηθείη μηδέποτε ἀπόλλυσθαι.
</div>
    
  
    
    <div class="sentence">
  <span class="ref">09</span>&nbsp;¶ παρὰ πάντων μέντοι νὴ Δί᾽ , ἔφη, ἀνθρώπων τέ γε καὶ ἔτι μᾶλλον, ὡς ἐγᾦμαι, παρὰ θεῶν.
</div>
    
  
</div>
  
    <div class="speech">
  <span class="ref">085</span>
  <h2 class="speaker">
    <span class='stephanus'>106e</span> ¶ ὁπότε δὴ τὸ ἀθάνατον καὶ ἀδιάφθορόν ἐστιν, ἄλλο τι ψυχὴ ἤ, εἰ ἀθάνατος τυγχάνει οὖσα, καὶ ἀνώλεθρος ἂν εἴη;
  </h2>

  
    
  
    
    <div class="sentence">
  <span class="ref">01</span>&nbsp;¶ πολλὴ ἀνάγκη.
</div>
    
  
    
    <div class="sentence">
  <span class="ref">02</span>&nbsp;¶ ἐπιόντος ἄρα θανάτου ἐπὶ τὸν ἄνθρωπον τὸ μὲν θνητόν, ὡς ἔοικεν, αὐτοῦ ἀποθνῄσκει, τὸ δ’ ἀθάνατον σῶν καὶ ἀδιάφθορον οἴχεται ἀπιόν, ὑπεκχωρῆσαν τῷ θανάτῳ.
</div>
    
  
    
    <div class="sentence">
  <span class="ref">03</span>&nbsp;¶ φαίνεται.
</div>
    
  
    
    <div class="sentence">
  <span class="ref">04</span>&nbsp;¶ παντὸς μᾶλλον ἄρα, ἔφη, ὦ Κέβης , ψυχὴ ἀθάνατον καὶ <span class='stephanus'>107a</span> ἀνώλεθρον, καὶ τῷ ὄντι ἔσονται ἡμῶν αἱ ψυχαὶ ἐν Ἅιδου .
</div>
    
  
    
    <div class="sentence">
  <span class="ref">05</span>&nbsp;¶ οὔκουν ἔγωγε, ὦ Σώκρατες , ἔφη, ἔχω παρὰ ταῦτα ἄλλο τι λέγειν οὐδέ πῃ ἀπιστεῖν τοῖς λόγοις.
</div>
    
  
    
    <div class="sentence">
  <span class="ref">06</span>&nbsp;ἀλλ’ εἰ δή τι Σιμμίας ὅδε ἤ τις ἄλλος ἔχει λέγειν, εὖ ἔχει μὴ κατασιγῆσαι: ὡς οὐκ οἶδα εἰς ὅντινά τις ἄλλον καιρὸν ἀναβάλλοιτο ἢ τὸν νῦν παρόντα, περὶ τῶν τοιούτων βουλόμενος ἤ τι εἰπεῖν ἢ ἀκοῦσαι.
</div>
    
  
    
    <div class="sentence">
  <span class="ref">07</span>&nbsp;¶ ἀλλὰ μήν, ἦ δ’ ὃς ὁ Σιμμίας , οὐδ’ αὐτὸς ἔχω ἔτι ὅπῃ ἀπιστῶ ἔκ γε τῶν λεγομένων: ὑπὸ μέντοι τοῦ μεγέθους περὶ <span class='stephanus'>107b</span> ὧν οἱ λόγοι εἰσίν, καὶ τὴν ἀνθρωπίνην ἀσθένειαν ἀτιμάζων, ἀναγκάζομαι ἀπιστίαν ἔτι ἔχειν παρ’ ἐμαυτῷ περὶ τῶν εἰρημένων.
</div>
    
  
    
    <div class="sentence">
  <span class="ref">08</span>&nbsp;¶ οὐ μόνον γ᾽, ἔφη, ὦ Σιμμία , ὁ Σωκράτης , ἀλλὰ ταῦτά τε εὖ λέγεις καὶ τάς γε ὑποθέσεις τὰς πρώτας, καὶ εἰ πισταὶ ὑμῖν εἰσιν, ὅμως ἐπισκεπτέαι σαφέστερον: καὶ ἐὰν αὐτὰς ἱκανῶς διέλητε, ὡς ἐγᾦμαι, ἀκολουθήσετε τῷ λόγῳ, καθ’ ὅσον δυνατὸν μάλιστ’ ἀνθρώπῳ ἐπακολουθῆσαι: κἂν τοῦτο αὐτὸ σαφὲς γένηται, οὐδὲν ζητήσετε περαιτέρω.
</div>
    
  
    
    <div class="sentence">
  <span class="ref">09</span>&nbsp;¶ ἀληθῆ, ἔφη, λέγεις.
</div>
    
  
</div>
  
    <div class="speech">
  <span class="ref">086</span>
  <h2 class="speaker">
    <span class='stephanus'>107c</span> ¶ ἀλλὰ τόδε γ᾽, ἔφη, ὦ ἄνδρες, δίκαιον διανοηθῆναι, ὅτι, εἴπερ ἡ ψυχὴ ἀθάνατος, ἐπιμελείας δὴ δεῖται οὐχ ὑπὲρ τοῦ χρόνου τούτου μόνον ἐν ᾧ καλοῦμεν τὸ ζῆν, ἀλλ’ ὑπὲρ τοῦ παντός, καὶ ὁ κίνδυνος νῦν δὴ καὶ δόξειεν ἂν δεινὸς εἶναι, εἴ τις αὐτῆς ἀμελήσει.
  </h2>

  
    
  
    
    <div class="sentence">
  <span class="ref">01</span>&nbsp;εἰ μὲν γὰρ ἦν ὁ θάνατος τοῦ παντὸς ἀπαλλαγή, ἕρμαιον ἂν ἦν τοῖς κακοῖς ἀποθανοῦσι τοῦ τε σώματος ἅμ’ ἀπηλλάχθαι καὶ τῆς αὑτῶν κακίας μετὰ τῆς ψυχῆς: νῦν δ’ ἐπειδὴ ἀθάνατος φαίνεται οὖσα, οὐδεμία ἂν <span class='stephanus'>107d</span> εἴη αὐτῇ ἄλλη ἀποφυγὴ κακῶν οὐδὲ σωτηρία πλὴν τοῦ ὡς βελτίστην τε καὶ φρονιμωτάτην γενέσθαι.
</div>
    
  
    
    <div class="sentence">
  <span class="ref">02</span>&nbsp;οὐδὲν γὰρ ἄλλο ἔχουσα εἰς Ἅιδου ἡ ψυχὴ ἔρχεται πλὴν τῆς παιδείας τε καὶ τροφῆς, ἃ δὴ καὶ μέγιστα λέγεται ὠφελεῖν ἢ βλάπτειν τὸν τελευτήσαντα εὐθὺς ἐν ἀρχῇ τῆς ἐκεῖσε πορείας.
</div>
    
  
    
    <div class="sentence">
  <span class="ref">03</span>&nbsp;λέγεται δὲ οὕτως, ὡς ἄρα τελευτήσαντα ἕκαστον ὁ ἑκάστου δαίμων, ὅσπερ ζῶντα εἰλήχει, οὗτος ἄγειν ἐπιχειρεῖ εἰς δή τινα τόπον, οἷ δεῖ τοὺς συλλεγέντας διαδικασαμένους εἰς Ἅιδου <span class='stephanus'>107e</span> πορεύεσθαι μετὰ ἡγεμόνος ἐκείνου ᾧ δὴ προστέτακται τοὺς ἐνθένδε ἐκεῖσε πορεῦσαι: τυχόντας δὲ ἐκεῖ ὧν δὴ τυχεῖν καὶ μείναντας ὃν χρὴ χρόνον ἄλλος δεῦρο πάλιν ἡγεμὼν κομίζει ἐν πολλαῖς χρόνου καὶ μακραῖς περιόδοις.
</div>
    
  
    
    <div class="sentence">
  <span class="ref">04</span>&nbsp;ἔστι δὲ ἄρα ἡ πορεία οὐχ ὡς ὁ Αἰσχύλου Τήλεφος λέγει: ἐκεῖνος <span class='stephanus'>108a</span> μὲν γὰρ ἁπλῆν οἶμόν φησιν εἰς Ἅιδου φέρειν, ἡ δ᾽ οὔτε ἁπλῆ οὔτε μία φαίνεταί μοι εἶναι.
</div>
    
  
    
    <div class="sentence">
  <span class="ref">05</span>&nbsp;οὐδὲ γὰρ ἂν ἡγεμόνων ἔδει: οὐ γάρ πού τις ἂν διαμάρτοι οὐδαμόσε μιᾶς ὁδοῦ οὔσης.
</div>
    
  
    
    <div class="sentence">
  <span class="ref">06</span>&nbsp;νῦν δὲ ἔοικε σχίσεις τε καὶ τριόδους πολλὰς ἔχειν: ἀπὸ τῶν θυσιῶν τε καὶ νομίμων τῶν ἐνθάδε τεκμαιρόμενος λέγω.
</div>
    
  
    
    <div class="sentence">
  <span class="ref">07</span>&nbsp;ἡ μὲν οὖν κοσμία τε καὶ φρόνιμος ψυχὴ ἕπεταί τε καὶ οὐκ ἀγνοεῖ τὰ παρόντα: ἡ δ’ ἐπιθυμητικῶς τοῦ σώματος ἔχουσα, ὅπερ ἐν τῷ ἔμπροσθεν εἶπον, περὶ ἐκεῖνο πολὺν <span class='stephanus'>108b</span> χρόνον ἐπτοημένη καὶ περὶ τὸν ὁρατὸν τόπον, πολλὰ ἀντιτείνασα καὶ πολλὰ παθοῦσα, βίᾳ καὶ μόγις ὑπὸ τοῦ προστεταγμένου δαίμονος οἴχεται ἀγομένη.
</div>
    
  
    
    <div class="sentence">
  <span class="ref">08</span>&nbsp;ἀφικομένην δὲ ὅθιπερ αἱ ἄλλαι, τὴν μὲν ἀκάθαρτον καί τι πεποιηκυῖαν τοιοῦτον, ἢ φόνων ἀδίκων ἡμμένην ἢ ἄλλ’ ἄττα τοιαῦτα εἰργασμένην, ἃ τούτων ἀδελφά τε καὶ ἀδελφῶν ψυχῶν ἔργα τυγχάνει ὄντα, ταύτην μὲν ἅπας φεύγει τε καὶ ὑπεκτρέπεται καὶ οὔτε συνέμπορος οὔτε ἡγεμὼν ἐθέλει γίγνεσθαι, αὐτὴ <span class='stephanus'>108c</span> δὲ πλανᾶται ἐν πάσῃ ἐχομένη ἀπορίᾳ ἕως ἂν δή τινες χρόνοι γένωνται, ὧν ἐλθόντων ὑπ’ ἀνάγκης φέρεται εἰς τὴν αὐτῇ πρέπουσαν οἴκησιν: ἡ δὲ καθαρῶς τε καὶ μετρίως τὸν βίον διεξελθοῦσα, καὶ συνεμπόρων καὶ ἡγεμόνων θεῶν τυχοῦσα, ᾤκησεν τὸν αὐτῇ ἑκάστη τόπον προσήκοντα.
</div>
    
  
    
    <div class="sentence">
  <span class="ref">09</span>&nbsp;εἰσὶν δὲ πολλοὶ καὶ θαυμαστοὶ τῆς γῆς τόποι, καὶ αὐτὴ οὔτε οἵα οὔτε ὅση δοξάζεται ὑπὸ τῶν περὶ γῆς εἰωθότων λέγειν, ὡς ἐγὼ ὑπό τινος πέπεισμαι.
</div>
    
  
</div>
  
    <div class="speech">
  <span class="ref">087</span>
  <h2 class="speaker">
    <span class='stephanus'>108d</span> ¶ καὶ ὁ Σιμμίας , πῶς ταῦτα, ἔφη, λέγεις, ὦ Σώκρατες ;
  </h2>

  
    
  
    
    <div class="sentence">
  <span class="ref">01</span>&nbsp;περὶ γάρ τοι γῆς καὶ αὐτὸς πολλὰ δὴ ἀκήκοα, οὐ μέντοι ταῦτα ἃ σὲ πείθει: ἡδέως οὖν ἂν ἀκούσαιμι.
</div>
    
  
    
    <div class="sentence">
  <span class="ref">02</span>&nbsp;¶ ἀλλὰ μέντοι, ὦ Σιμμία , οὐχ ἡ Γλαύκου τέχνη γέ μοι δοκεῖ εἶναι διηγήσασθαι ἅ γ’ ἐστίν: ὡς μέντοι ἀληθῆ, χαλεπώτερόν μοι φαίνεται ἢ κατὰ τὴν Γλαύκου τέχνην, καὶ ἅμα μὲν ἐγὼ ἴσως οὐδ’ ἂν οἷός τε εἴην, ἅμα δέ, εἰ καὶ ἠπιστάμην, ὁ βίος μοι δοκεῖ ὁ ἐμός, ὦ Σιμμία , τῷ μήκει τοῦ λόγου οὐκ ἐξαρκεῖν.
</div>
    
  
    
    <div class="sentence">
  <span class="ref">03</span>&nbsp;τὴν μέντοι ἰδέαν τῆς γῆς οἵαν <span class='stephanus'>108e</span> πέπεισμαι εἶναι, καὶ τοὺς τόπους αὐτῆς οὐδέν με κωλύει λέγειν.
</div>
    
  
    
    <div class="sentence">
  <span class="ref">04</span>&nbsp;¶ ἀλλ᾽, ἔφη ὁ Σιμμίας , καὶ ταῦτα ἀρκεῖ.
</div>
    
  
    
    <div class="sentence">
  <span class="ref">05</span>&nbsp;¶ πέπεισμαι τοίνυν, ἦ δ’ ὅς, ἐγὼ ὡς πρῶτον μέν, εἰ ἔστιν ἐν μέσῳ τῷ οὐρανῷ περιφερὴς οὖσα, μηδὲν αὐτῇ δεῖν μήτε <span class='stephanus'>109a</span> ἀέρος πρὸς τὸ μὴ πεσεῖν μήτε ἄλλης ἀνάγκης μηδεμιᾶς τοιαύτης, ἀλλὰ ἱκανὴν εἶναι αὐτὴν ἴσχειν τὴν ὁμοιότητα τοῦ οὐρανοῦ αὐτοῦ ἑαυτῷ πάντῃ καὶ τῆς γῆς αὐτῆς τὴν ἰσορροπίαν: ἰσόρροπον γὰρ πρᾶγμα ὁμοίου τινὸς ἐν μέσῳ τεθὲν οὐχ ἕξει μᾶλλον οὐδ’ ἧττον οὐδαμόσε κλιθῆναι, ὁμοίως δ’ ἔχον ἀκλινὲς μενεῖ.
</div>
    
  
    
    <div class="sentence">
  <span class="ref">06</span>&nbsp;πρῶτον μὲν τοίνυν, ἦ δ’ ὅς, τοῦτο πέπεισμαι.
</div>
    
  
    
    <div class="sentence">
  <span class="ref">07</span>&nbsp;¶ καὶ ὀρθῶς γε, ἔφη ὁ Σιμμίας .
</div>
    
  
    
    <div class="sentence">
  <span class="ref">08</span>&nbsp;¶ ἔτι τοίνυν, ἔφη, πάμμεγά τι εἶναι αὐτό, καὶ ἡμᾶς οἰκεῖν <span class='stephanus'>109b</span> τοὺς μέχρι Ἡρακλείων στηλῶν ἀπὸ Φάσιδος ἐν σμικρῷ τινι μορίῳ, ὥσπερ περὶ τέλμα μύρμηκας ἢ βατράχους περὶ τὴν θάλατταν οἰκοῦντας, καὶ ἄλλους ἄλλοθι πολλοὺς ἐν πολλοῖσι τοιούτοις τόποις οἰκεῖν.
</div>
    
  
    
    <div class="sentence">
  <span class="ref">09</span>&nbsp;εἶναι γὰρ πανταχῇ περὶ τὴν γῆν πολλὰ κοῖλα καὶ παντοδαπὰ καὶ τὰς ἰδέας καὶ τὰ μεγέθη, εἰς ἃ συνερρυηκέναι τό τε ὕδωρ καὶ τὴν ὁμίχλην καὶ τὸν ἀέρα: αὐτὴν δὲ τὴν γῆν καθαρὰν ἐν καθαρῷ κεῖσθαι τῷ οὐρανῷ ἐν ᾧπέρ ἐστι τὰ ἄστρα, ὃν δὴ αἰθέρα ὀνομάζειν <span class='stephanus'>109c</span> τοὺς πολλοὺς τῶν περὶ τὰ τοιαῦτα εἰωθότων λέγειν: οὗ δὴ ὑποστάθμην ταῦτα εἶναι καὶ συρρεῖν ἀεὶ εἰς τὰ κοῖλα τῆς γῆς.
</div>
    
  
    
    <div class="sentence">
  <span class="ref">10</span>&nbsp;ἡμᾶς οὖν οἰκοῦντας ἐν τοῖς κοίλοις αὐτῆς λεληθέναι καὶ οἴεσθαι ἄνω ἐπὶ τῆς γῆς οἰκεῖν, ὥσπερ ἂν εἴ τις ἐν μέσῳ τῷ πυθμένι τοῦ πελάγους οἰκῶν οἴοιτό τε ἐπὶ τῆς θαλάττης οἰκεῖν καὶ διὰ τοῦ ὕδατος ὁρῶν τὸν ἥλιον καὶ τὰ ἄλλα ἄστρα τὴν θάλατταν ἡγοῖτο οὐρανὸν εἶναι, διὰ δὲ <span class='stephanus'>109d</span> βραδυτῆτά τε καὶ ἀσθένειαν μηδεπώποτε ἐπὶ τὰ ἄκρα τῆς θαλάττης ἀφιγμένος μηδὲ ἑωρακὼς εἴη, ἐκδὺς καὶ ἀνακύψας ἐκ τῆς θαλάττης εἰς τὸν ἐνθάδε τόπον, ὅσῳ καθαρώτερος καὶ καλλίων τυγχάνει ὢν τοῦ παρὰ σφίσι, μηδὲ ἄλλου ἀκηκοὼς εἴη τοῦ ἑωρακότος.
</div>
    
  
    
    <div class="sentence">
  <span class="ref">11</span>&nbsp;ταὐτὸν δὴ τοῦτο καὶ ἡμᾶς πεπονθέναι: οἰκοῦντας γὰρ ἔν τινι κοίλῳ τῆς γῆς οἴεσθαι ἐπάνω αὐτῆς οἰκεῖν, καὶ τὸν ἀέρα οὐρανὸν καλεῖν, ὡς διὰ τούτου οὐρανοῦ ὄντος τὰ ἄστρα χωροῦντα: τὸ δὲ εἶναι ταὐτόν, <span class='stephanus'>109e</span> ὑπ’ ἀσθενείας καὶ βραδυτῆτος οὐχ οἵους τε εἶναι ἡμᾶς διεξελθεῖν ἐπ᾽ ἔσχατον τὸν ἀέρα: ἐπεί, εἴ τις αὐτοῦ ἐπ’ ἄκρα ἔλθοι ἢ πτηνὸς γενόμενος ἀνάπτοιτο, κατιδεῖν <ins>ἂν</ins> ἀνακύψαντα, ὥσπερ ἐνθάδε οἱ ἐκ τῆς θαλάττης ἰχθύες ἀνακύπτοντες ὁρῶσι τὰ ἐνθάδε, οὕτως ἄν τινα καὶ τὰ ἐκεῖ κατιδεῖν, καὶ εἰ ἡ φύσις ἱκανὴ εἴη ἀνασχέσθαι θεωροῦσα, γνῶναι ἂν ὅτι ἐκεῖνός ἐστιν ὁ ἀληθῶς οὐρανὸς καὶ τὸ ἀληθινὸν φῶς <span class='stephanus'>110a</span> καὶ ἡ ὡς ἀληθῶς γῆ.
</div>
    
  
    
    <div class="sentence">
  <span class="ref">12</span>&nbsp;ἥδε μὲν γὰρ ἡ γῆ καὶ οἱ λίθοι καὶ ἅπας ὁ τόπος ὁ ἐνθάδε διεφθαρμένα ἐστὶν καὶ καταβεβρωμένα, ὥσπερ τὰ ἐν τῇ θαλάττῃ ὑπὸ τῆς ἅλμης, καὶ οὔτε φύεται ἄξιον λόγου οὐδὲν ἐν τῇ θαλάττῃ, οὔτε τέλειον ὡς ἔπος εἰπεῖν οὐδέν ἐστι, σήραγγες δὲ καὶ ἄμμος καὶ πηλὸς ἀμήχανος καὶ βόρβοροί εἰσιν, ὅπου ἂν καὶ <del>ἡ</del> γῆ ᾖ, καὶ πρὸς τὰ παρ’ ἡμῖν κάλλη κρίνεσθαι οὐδ’ ὁπωστιοῦν ἄξια.
</div>
    
  
    
    <div class="sentence">
  <span class="ref">13</span>&nbsp;ἐκεῖνα δὲ αὖ τῶν παρ’ ἡμῖν πολὺ ἂν ἔτι πλέον φανείη διαφέρειν: <span class='stephanus'>110b</span> εἰ γὰρ δὴ καὶ μῦθον λέγειν καλόν, ἄξιον ἀκοῦσαι, ὦ Σιμμία , οἷα τυγχάνει τὰ ἐπὶ τῆς γῆς ὑπὸ τῷ οὐρανῷ ὄντα.
</div>
    
  
    
    <div class="sentence">
  <span class="ref">14</span>&nbsp;¶ ἀλλὰ μήν, ἔφη ὁ Σιμμίας , ὦ Σώκρατες , ἡμεῖς γε τούτου τοῦ μύθου ἡδέως ἂν ἀκούσαιμεν.
</div>
    
  
    
    <div class="sentence">
  <span class="ref">15</span>&nbsp;¶ λέγεται τοίνυν, ἔφη, ὦ ἑταῖρε, πρῶτον μὲν εἶναι τοιαύτη ἡ γῆ αὐτὴ ἰδεῖν, εἴ τις ἄνωθεν θεῷτο, ὥσπερ αἱ δωδεκάσκυτοι σφαῖραι, ποικίλη, χρώμασιν διειλημμένη, ὧν καὶ τὰ ἐνθάδε εἶναι χρώματα ὥσπερ δείγματα, οἷς δὴ οἱ γραφῆς <span class='stephanus'>110c</span> καταχρῶνται.
</div>
    
  
    
    <div class="sentence">
  <span class="ref">16</span>&nbsp;ἐκεῖ δὲ πᾶσαν τὴν γῆν ἐκ τοιούτων εἶναι, καὶ πολὺ ἔτι ἐκ λαμπροτέρων καὶ καθαρωτέρων ἢ τούτων: τὴν μὲν γὰρ ἁλουργῆ εἶναι <del>καὶ</del> θαυμαστὴν τὸ κάλλος, τὴν δὲ χρυσοειδῆ, τὴν δὲ ὅση λευκὴ γύψου ἢ χιόνος λευκοτέραν, καὶ ἐκ τῶν ἄλλων χρωμάτων συγκειμένην ὡσαύτως, καὶ ἔτι πλειόνων καὶ καλλιόνων ἢ ὅσα ἡμεῖς ἑωράκαμεν.
</div>
    
  
    
    <div class="sentence">
  <span class="ref">17</span>&nbsp;καὶ γὰρ αὐτὰ ταῦτα τὰ κοῖλα αὐτῆς, ὕδατός τε καὶ ἀέρος ἔκπλεα <span class='stephanus'>110d</span> ὄντα, χρώματός τι εἶδος παρέχεσθαι στίλβοντα ἐν τῇ τῶν ἄλλων χρωμάτων ποικιλίᾳ, ὥστε ἕν τι αὐτῆς εἶδος συνεχὲς ποικίλον φαντάζεσθαι.
</div>
    
  
    
    <div class="sentence">
  <span class="ref">18</span>&nbsp;ἐν δὲ ταύτῃ οὔσῃ τοιαύτῃ ἀνὰ λόγον τὰ φυόμενα φύεσθαι, δένδρα τε καὶ ἄνθη καὶ τοὺς καρπούς: καὶ αὖ τὰ ὄρη ὡσαύτως καὶ τοὺς λίθους ἔχειν ἀνὰ τὸν αὐτὸν λόγον τήν τε λειότητα καὶ τὴν διαφάνειαν καὶ τὰ χρώματα καλλίω: ὧν καὶ τὰ ἐνθάδε λιθίδια εἶναι ταῦτα τὰ ἀγαπώμενα μόρια, σάρδιά τε καὶ ἰάσπιδας καὶ σμαράγδους <span class='stephanus'>110e</span> καὶ πάντα τὰ τοιαῦτα: ἐκεῖ δὲ οὐδὲν ὅτι οὐ τοιοῦτον εἶναι καὶ ἔτι τούτων καλλίω.
</div>
    
  
    
    <div class="sentence">
  <span class="ref">19</span>&nbsp;τὸ δ’ αἴτιον τούτου εἶναι ὅτι ἐκεῖνοι οἱ λίθοι εἰσὶ καθαροὶ καὶ οὐ κατεδηδεσμένοι οὐδὲ διεφθαρμένοι ὥσπερ οἱ ἐνθάδε ὑπὸ σηπεδόνος καὶ ἅλμης ὑπὸ τῶν δεῦρο συνερρυηκότων, ἃ καὶ λίθοις καὶ γῇ καὶ τοῖς ἄλλοις ζῴοις τε καὶ φυτοῖς αἴσχη τε καὶ νόσους παρέχει.
</div>
    
  
    
    <div class="sentence">
  <span class="ref">20</span>&nbsp;τὴν δὲ γῆν αὐτὴν κεκοσμῆσθαι τούτοις τε ἅπασι καὶ ἔτι χρυσῷ τε καὶ ἀργύρῳ καὶ <span class='stephanus'>111a</span> τοῖς ἄλλοις αὖ τοῖς τοιούτοις.
</div>
    
  
    
    <div class="sentence">
  <span class="ref">21</span>&nbsp;ἐκφανῆ γὰρ αὐτὰ πεφυκέναι, ὄντα πολλὰ πλήθει καὶ μεγάλα καὶ πανταχοῦ τῆς γῆς, ὥστε αὐτὴν ἰδεῖν εἶναι θέαμα εὐδαιμόνων θεατῶν.
</div>
    
  
    
    <div class="sentence">
  <span class="ref">22</span>&nbsp;ζῷα δ’ ἐπ’ αὐτῇ εἶναι ἄλλα τε πολλὰ καὶ ἀνθρώπους, τοὺς μὲν ἐν μεσογαίᾳ οἰκοῦντας, τοὺς δὲ περὶ τὸν ἀέρα ὥσπερ ἡμεῖς περὶ τὴν θάλατταν, τοὺς δ’ ἐν νήσοις ἃς περιρρεῖν τὸν ἀέρα πρὸς τῇ ἠπείρῳ οὔσας: καὶ ἑνὶ λόγῳ, ὅπερ ἡμῖν τὸ ὕδωρ τε καὶ ἡ θάλαττά ἐστι πρὸς τὴν ἡμετέραν χρείαν, τοῦτο ἐκεῖ <span class='stephanus'>111b</span> τὸν ἀέρα, ὃ δὲ ἡμῖν ἀήρ, ἐκείνοις τὸν αἰθέρα.
</div>
    
  
    
    <div class="sentence">
  <span class="ref">23</span>&nbsp;τὰς δὲ ὥρας αὐτοῖς κρᾶσιν ἔχειν τοιαύτην ὥστε ἐκείνους ἀνόσους εἶναι καὶ χρόνον τε ζῆν πολὺ πλείω τῶν ἐνθάδε, καὶ ὄψει καὶ ἀκοῇ καὶ φρονήσει καὶ πᾶσι τοῖς τοιούτοις ἡμῶν ἀφεστάναι τῇ αὐτῇ ἀποστάσει ᾗπερ ἀήρ τε ὕδατος ἀφέστηκεν καὶ αἰθὴρ ἀέρος πρὸς καθαρότητα.
</div>
    
  
    
    <div class="sentence">
  <span class="ref">24</span>&nbsp;καὶ δὴ καὶ θεῶν ἄλση τε καὶ ἱερὰ αὐτοῖς εἶναι, ἐν οἷς τῷ ὄντι οἰκητὰς θεοὺς εἶναι, καὶ φήμας τε καὶ μαντείας καὶ αἰσθήσεις τῶν θεῶν καὶ τοιαύτας συνουσίας <span class='stephanus'>111c</span> γίγνεσθαι αὐτοῖς πρὸς αὐτούς: καὶ τόν γε ἥλιον καὶ σελήνην καὶ ἄστρα ὁρᾶσθαι ὑπ’ αὐτῶν οἷα τυγχάνει ὄντα, καὶ τὴν ἄλλην εὐδαιμονίαν τούτων ἀκόλουθον εἶναι.
</div>
    
  
    
    <div class="sentence">
  <span class="ref">25</span>&nbsp;¶ καὶ ὅλην μὲν δὴ τὴν γῆν οὕτω πεφυκέναι καὶ τὰ περὶ τὴν γῆν: τόπους δ’ ἐν αὐτῇ εἶναι κατὰ τὰ ἔγκοιλα αὐτῆς κύκλῳ περὶ ὅλην πολλούς, τοὺς μὲν βαθυτέρους καὶ ἀναπεπταμένους μᾶλλον ἢ ἐν ᾧ ἡμεῖς οἰκοῦμεν, τοὺς δὲ βαθυτέρους ὄντας τὸ χάσμα αὐτοὺς ἔλαττον ἔχειν τοῦ παρ’ ἡμῖν <span class='stephanus'>111d</span> τόπου, ἔστι δ’ οὓς καὶ βραχυτέρους τῷ βάθει τοῦ ἐνθάδε εἶναι καὶ πλατυτέρους.
</div>
    
  
    
    <div class="sentence">
  <span class="ref">26</span>&nbsp;τούτους δὲ πάντας ὑπὸ γῆν εἰς ἀλλήλους συντετρῆσθαί τε πολλαχῇ καὶ κατὰ στενότερα καὶ εὐρύτερα καὶ διεξόδους ἔχειν, ᾗ πολὺ μὲν ὕδωρ ῥεῖν ἐξ ἀλλήλων εἰς ἀλλήλους ὥσπερ εἰς κρατῆρας, καὶ ἀενάων ποταμῶν ἀμήχανα μεγέθη ὑπὸ τὴν γῆν καὶ θερμῶν ὑδάτων καὶ ψυχρῶν, πολὺ δὲ πῦρ καὶ πυρὸς μεγάλους ποταμούς, πολλοὺς δὲ ὑγροῦ πηλοῦ καὶ καθαρωτέρου καὶ βορβορωδεστέρου, <span class='stephanus'>111e</span> ὥσπερ ἐν Σικελίᾳ οἱ πρὸ τοῦ ῥύακος πηλοῦ ῥέοντες ποταμοὶ καὶ αὐτὸς ὁ ῥύαξ: ὧν δὴ καὶ ἑκάστους τοὺς τόπους πληροῦσθαι, ὡς ἂν ἑκάστοις τύχῃ ἑκάστοτε ἡ περιρροὴ γιγνομένη.
</div>
    
  
    
    <div class="sentence">
  <span class="ref">27</span>&nbsp;ταῦτα δὲ πάντα κινεῖν ἄνω καὶ κάτω ὥσπερ αἰώραν τινὰ ἐνοῦσαν ἐν τῇ γῇ: ἔστι δὲ ἄρα αὕτη ἡ αἰώρα διὰ φύσιν τοιάνδε τινά.
</div>
    
  
    
    <div class="sentence">
  <span class="ref">28</span>&nbsp;ἕν τι τῶν χασμάτων τῆς γῆς ἄλλως τε <span class='stephanus'>112a</span> μέγιστον τυγχάνει ὂν καὶ διαμπερὲς τετρημένον δι’ ὅλης τῆς γῆς, τοῦτο ὅπερ Ὅμηρος εἶπε, λέγων αὐτό <blockquote>τῆλε μάλ᾽, ᾗχι βάθιστον ὑπὸ χθονός ἐστι βέρεθρον:</blockquote> ὃ καὶ ἄλλοθι καὶ ἐκεῖνος καὶ ἄλλοι πολλοὶ τῶν ποιητῶν Τάρταρον κεκλήκασιν.
</div>
    
  
    
    <div class="sentence">
  <span class="ref">29</span>&nbsp;εἰς γὰρ τοῦτο τὸ χάσμα συρρέουσί τε πάντες οἱ ποταμοὶ καὶ ἐκ τούτου πάλιν ἐκρέουσιν: γίγνονται δὲ ἕκαστοι τοιοῦτοι δι’ οἵας ἂν καὶ τῆς γῆς ῥέωσιν.
</div>
    
  
    
    <div class="sentence">
  <span class="ref">30</span>&nbsp;ἡ δὲ <span class='stephanus'>112b</span> αἰτία ἐστὶν τοῦ ἐκρεῖν τε ἐντεῦθεν καὶ εἰσρεῖν πάντα τὰ ῥεύματα, ὅτι πυθμένα οὐκ ἔχει οὐδὲ βάσιν τὸ ὑγρὸν τοῦτο.
</div>
    
  
    
    <div class="sentence">
  <span class="ref">31</span>&nbsp;αἰωρεῖται δὴ καὶ κυμαίνει ἄνω καὶ κάτω, καὶ ὁ ἀὴρ καὶ τὸ πνεῦμα τὸ περὶ αὐτὸ ταὐτὸν ποιεῖ: συνέπεται γὰρ αὐτῷ καὶ ὅταν εἰς τὸ ἐπ’ ἐκεῖνα τῆς γῆς ὁρμήσῃ καὶ ὅταν εἰς τὸ ἐπὶ τάδε, καὶ ὥσπερ τῶν ἀναπνεόντων ἀεὶ ἐκπνεῖ τε καὶ ἀναπνεῖ ῥέον τὸ πνεῦμα, οὕτω καὶ ἐκεῖ συναιωρούμενον τῷ ὑγρῷ τὸ πνεῦμα δεινούς τινας ἀνέμους καὶ ἀμηχάνους παρέχεται καὶ <span class='stephanus'>112c</span> εἰσιὸν καὶ ἐξιόν.
</div>
    
  
    
    <div class="sentence">
  <span class="ref">32</span>&nbsp;ὅταν τε οὖν ὑποχωρήσῃ τὸ ὕδωρ εἰς τὸν τόπον τὸν δὴ κάτω καλούμενον, τοῖς κατ’ ἐκεῖνα τὰ ῥεύματα <del>διὰ</del> τῆς γῆς εἰσρεῖ τε καὶ πληροῖ αὐτὰ ὥσπερ οἱ ἐπαντλοῦντες: ὅταν τε αὖ ἐκεῖθεν μὲν ἀπολίπῃ, δεῦρο δὲ ὁρμήσῃ, τὰ ἐνθάδε πληροῖ αὖθις, τὰ δὲ πληρωθέντα ῥεῖ διὰ τῶν ὀχετῶν καὶ διὰ τῆς γῆς, καὶ εἰς τοὺς τόπους ἕκαστα ἀφικνούμενα, εἰς οὓς ἑκάστοις ὡδοποίηται, θαλάττας τε καὶ λίμνας καὶ ποταμοὺς καὶ κρήνας ποιεῖ: ἐντεῦθεν δὲ πάλιν δυόμενα <span class='stephanus'>112d</span> κατὰ τῆς γῆς, τὰ μὲν μακροτέρους τόπους περιελθόντα καὶ πλείους, τὰ δὲ ἐλάττους καὶ βραχυτέρους, πάλιν εἰς τὸν Τάρταρον ἐμβάλλει, τὰ μὲν πολὺ κατωτέρω <ins>ἢ</ins> ᾗ ἐπηντλεῖτο, τὰ δὲ ὀλίγον: πάντα δὲ ὑποκάτω εἰσρεῖ τῆς ἐκροῆς, καὶ ἔνια μὲν καταντικρὺ <ins>ἢ</ins> ᾗ <del>εἰσρεῖ</del> ἐξέπεσεν, ἔνια δὲ κατὰ τὸ αὐτὸ μέρος: ἔστι δὲ ἃ παντάπασιν κύκλῳ περιελθόντα, ἢ ἅπαξ ἢ καὶ πλεονάκις περιελιχθέντα περὶ τὴν γῆν ὥσπερ οἱ ὄφεις, εἰς τὸ δυνατὸν κάτω καθέντα πάλιν ἐμβάλλει.
</div>
    
  
    
    <div class="sentence">
  <span class="ref">33</span>&nbsp;<span class='stephanus'>112e</span> δυνατὸν δέ ἐστιν ἑκατέρωσε μέχρι τοῦ μέσου καθιέναι, πέρα δ’ οὔ: ἄναντες γὰρ ἀμφοτέροις τοῖς ῥεύμασι τὸ ἑκατέρωθεν γίγνεται μέρος.
</div>
    
  
    
    <div class="sentence">
  <span class="ref">34</span>&nbsp;¶ τὰ μὲν οὖν δὴ ἄλλα πολλά τε καὶ μεγάλα καὶ παντοδαπὰ ῥεύματά ἐστι: τυγχάνει δ’ ἄρα ὄντα ἐν τούτοις τοῖς πολλοῖς τέτταρ’ ἄττα ῥεύματα, ὧν τὸ μὲν μέγιστον καὶ ἐξωτάτω ῥέον περὶ κύκλῳ ὁ καλούμενος Ὠκεανός ἐστιν, τούτου δὲ καταντικρὺ καὶ ἐναντίως ῥέων Ἀχέρων , ὃς δι’ ἐρήμων τε τόπων <span class='stephanus'>113a</span> ῥεῖ ἄλλων καὶ δὴ καὶ ὑπὸ γῆν ῥέων εἰς τὴν λίμνην ἀφικνεῖται τὴν Ἀχερουσιάδα , οὗ αἱ τῶν τετελευτηκότων ψυχαὶ τῶν πολλῶν ἀφικνοῦνται καί τινας εἱμαρμένους χρόνους μείνασαι, αἱ μὲν μακροτέρους, αἱ δὲ βραχυτέρους, πάλιν ἐκπέμπονται εἰς τὰς τῶν ζῴων γενέσεις.
</div>
    
  
    
    <div class="sentence">
  <span class="ref">35</span>&nbsp;τρίτος δὲ ποταμὸς τούτων κατὰ μέσον ἐκβάλλει, καὶ ἐγγὺς τῆς ἐκβολῆς ἐκπίπτει εἰς τόπον μέγαν πυρὶ πολλῷ καόμενον, καὶ λίμνην ποιεῖ μείζω τῆς παρ᾽ ἡμῖν θαλάττης, ζέουσαν ὕδατος καὶ πηλοῦ: ἐντεῦθεν δὲ <span class='stephanus'>113b</span> χωρεῖ κύκλῳ θολερὸς καὶ πηλώδης, περιελιττόμενος δὲ τῇ γῇ ἄλλοσέ τε ἀφικνεῖται καὶ παρ’ ἔσχατα τῆς Ἀχερουσιάδος λίμνης, οὐ συμμειγνύμενος τῷ ὕδατι: περιελιχθεὶς δὲ πολλάκις ὑπὸ γῆς ἐμβάλλει κατωτέρω τοῦ Ταρτάρου : οὗτος δ’ ἐστὶν ὃν ἐπονομάζουσιν Πυριφλεγέθοντα , οὗ καὶ οἱ ῥύακες ἀποσπάσματα ἀναφυσῶσιν ὅπῃ ἂν τύχωσι τῆς γῆς.
</div>
    
  
    
    <div class="sentence">
  <span class="ref">36</span>&nbsp;τούτου δὲ αὖ καταντικρὺ ὁ τέταρτος ἐκπίπτει εἰς τόπον πρῶτον δεινόν τε καὶ ἄγριον, ὡς λέγεται, χρῶμα δ’ ἔχοντα ὅλον οἷον ὁ <span class='stephanus'>113c</span> κυανός, ὃν δὴ ἐπονομάζουσι Στύγιον , καὶ τὴν λίμνην ἣν ποιεῖ ὁ ποταμὸς ἐμβάλλων, Στύγα : ὁ δ’ ἐμπεσὼν ἐνταῦθα καὶ δεινὰς δυνάμεις λαβὼν ἐν τῷ ὕδατι, δὺς κατὰ τῆς γῆς, περιελιττόμενος χωρεῖ ἐναντίος τῷ Πυριφλεγέθοντι καὶ ἀπαντᾷ ἐν τῇ Ἀχερουσιάδι λίμνῃ ἐξ ἐναντίας: καὶ οὐδὲ τὸ τούτου ὕδωρ οὐδενὶ μείγνυται, ἀλλὰ καὶ οὗτος κύκλῳ περιελθὼν ἐμβάλλει εἰς τὸν Τάρταρον ἐναντίος τῷ Πυριφλεγέθοντι : ὄνομα δὲ τούτῳ ἐστίν, ὡς οἱ ποιηταὶ λέγουσιν, κωκυτός.
</div>
    
  
</div>
  
    <div class="speech">
  <span class="ref">088</span>
  <h2 class="speaker">
    <span class='stephanus'>113d</span> ¶ τούτων δὲ οὕτως πεφυκότων, ἐπειδὰν ἀφίκωνται οἱ τετελευτηκότες εἰς τὸν τόπον οἷ ὁ δαίμων ἕκαστον κομίζει, πρῶτον μὲν διεδικάσαντο οἵ τε καλῶς καὶ ὁσίως βιώσαντες καὶ οἱ μή.
  </h2>

  
    
  
    
    <div class="sentence">
  <span class="ref">01</span>&nbsp;καὶ οἳ μὲν ἂν δόξωσι μέσως βεβιωκέναι, πορευθέντες ἐπὶ τὸν Ἀχέροντα , ἀναβάντες ἃ δὴ αὐτοῖς ὀχήματά ἐστιν, ἐπὶ τούτων ἀφικνοῦνται εἰς τὴν λίμνην, καὶ ἐκεῖ οἰκοῦσί τε καὶ καθαιρόμενοι τῶν τε ἀδικημάτων διδόντες δίκας ἀπολύονται, εἴ τίς τι ἠδίκηκεν, τῶν τε εὐεργεσιῶν <span class='stephanus'>113e</span> τιμὰς φέρονται κατὰ τὴν ἀξίαν ἕκαστος: οἳ δ’ ἂν δόξωσιν ἀνιάτως ἔχειν διὰ τὰ μεγέθη τῶν ἁμαρτημάτων, ἢ ἱεροσυλίας πολλὰς καὶ μεγάλας ἢ φόνους ἀδίκους καὶ παρανόμους πολλοὺς ἐξειργασμένοι ἢ ἄλλα ὅσα τοιαῦτα τυγχάνει ὄντα, τούτους δὲ ἡ προσήκουσα μοῖρα ῥίπτει εἰς τὸν Τάρταρον , ὅθεν οὔποτε ἐκβαίνουσιν.
</div>
    
  
    
    <div class="sentence">
  <span class="ref">02</span>&nbsp;οἳ δ’ ἂν ἰάσιμα μὲν μεγάλα δὲ δόξωσιν ἡμαρτηκέναι ἁμαρτήματα, οἷον πρὸς πατέρα ἢ μητέρα <span class='stephanus'>114a</span> ὑπ’ ὀργῆς βίαιόν τι πράξαντες, καὶ μεταμέλον αὐτοῖς τὸν ἄλλον βίον βιῶσιν, ἢ ἀνδροφόνοι τοιούτῳ τινὶ ἄλλῳ τρόπῳ γένωνται, τούτους δὲ ἐμπεσεῖν μὲν εἰς τὸν Τάρταρον ἀνάγκη, ἐμπεσόντας δὲ αὐτοὺς καὶ ἐνιαυτὸν ἐκεῖ γενομένους ἐκβάλλει τὸ κῦμα, τοὺς μὲν ἀνδροφόνους κατὰ τὸν Κωκυτόν , τοὺς δὲ πατραλοίας καὶ μητραλοίας κατὰ τὸν Πυριφλεγέθοντα : ἐπειδὰν δὲ φερόμενοι γένωνται κατὰ τὴν λίμνην τὴν Ἀχερουσιάδα , ἐνταῦθα βοῶσί τε καὶ καλοῦσιν, οἱ μὲν οὓς ἀπέκτειναν, οἱ δὲ οὓς ὕβρισαν, καλέσαντες δ’ ἱκετεύουσι <span class='stephanus'>114b</span> καὶ δέονται ἐᾶσαι σφᾶς ἐκβῆναι εἰς τὴν λίμνην καὶ δέξασθαι, καὶ ἐὰν μὲν πείσωσιν, ἐκβαίνουσί τε καὶ λήγουσι τῶν κακῶν, εἰ δὲ μή, φέρονται αὖθις εἰς τὸν Τάρταρον καὶ ἐκεῖθεν πάλιν εἰς τοὺς ποταμούς, καὶ ταῦτα πάσχοντες οὐ πρότερον παύονται πρὶν ἂν πείσωσιν οὓς ἠδίκησαν: αὕτη γὰρ ἡ δίκη ὑπὸ τῶν δικαστῶν αὐτοῖς ἐτάχθη.
</div>
    
  
    
    <div class="sentence">
  <span class="ref">03</span>&nbsp;οἳ δὲ δὴ ἂν δόξωσι διαφερόντως πρὸς τὸ ὁσίως βιῶναι, οὗτοί εἰσιν οἱ τῶνδε μὲν τῶν τόπων τῶν ἐν τῇ γῇ ἐλευθερούμενοί τε καὶ ἀπαλλαττόμενοι <span class='stephanus'>114c</span> ὥσπερ δεσμωτηρίων, ἄνω δὲ εἰς τὴν καθαρὰν οἴκησιν ἀφικνούμενοι καὶ ἐπὶ γῆς οἰκιζόμενοι.
</div>
    
  
    
    <div class="sentence">
  <span class="ref">04</span>&nbsp;τούτων δὲ αὐτῶν οἱ φιλοσοφίᾳ ἱκανῶς καθηράμενοι ἄνευ τε σωμάτων ζῶσι τὸ παράπαν εἰς τὸν ἔπειτα χρόνον, καὶ εἰς οἰκήσεις ἔτι τούτων καλλίους ἀφικνοῦνται, ἃς οὔτε ῥᾴδιον δηλῶσαι οὔτε ὁ χρόνος ἱκανὸς ἐν τῷ παρόντι.
</div>
    
  
    
    <div class="sentence">
  <span class="ref">05</span>&nbsp;ἀλλὰ τούτων δὴ ἕνεκα χρὴ ὧν διεληλύθαμεν, ὦ Σιμμία , πᾶν ποιεῖν ὥστε ἀρετῆς καὶ φρονήσεως ἐν τῷ βίῳ μετασχεῖν: καλὸν γὰρ τὸ ἆθλον καὶ ἡ ἐλπὶς μεγάλη.
</div>
    
  
</div>
  
    <div class="speech">
  <span class="ref">089</span>
  <h2 class="speaker">
    <span class='stephanus'>114d</span> ¶ τὸ μὲν οὖν ταῦτα διισχυρίσασθαι οὕτως ἔχειν ὡς ἐγὼ διελήλυθα, οὐ πρέπει νοῦν ἔχοντι ἀνδρί: ὅτι μέντοι ἢ ταῦτ᾽ ἐστὶν ἢ τοιαῦτ’ ἄττα περὶ τὰς ψυχὰς ἡμῶν καὶ τὰς οἰκήσεις, ἐπείπερ ἀθάνατόν γε ἡ ψυχὴ φαίνεται οὖσα, τοῦτο καὶ πρέπειν μοι δοκεῖ καὶ ἄξιον κινδυνεῦσαι οἰομένῳ οὕτως ἔχειν —
  </h2>

  
    
  
    
    <div class="sentence">
  <span class="ref">01</span>&nbsp;καλὸς γὰρ ὁ κίνδυνος —
</div>
    
  
    
    <div class="sentence">
  <span class="ref">02</span>&nbsp;καὶ χρὴ τὰ τοιαῦτα ὥσπερ ἐπᾴδειν ἑαυτῷ, διὸ δὴ ἔγωγε καὶ πάλαι μηκύνω τὸν μῦθον.
</div>
    
  
    
    <div class="sentence">
  <span class="ref">03</span>&nbsp;ἀλλὰ τούτων δὴ ἕνεκα θαρρεῖν χρὴ περὶ τῇ ἑαυτοῦ ψυχῇ <span class='stephanus'>114e</span> ἄνδρα ὅστις ἐν τῷ βίῳ τὰς μὲν ἄλλας ἡδονὰς τὰς περὶ τὸ σῶμα καὶ τοὺς κόσμους εἴασε χαίρειν, ὡς ἀλλοτρίους τε ὄντας, καὶ πλέον θάτερον ἡγησάμενος ἀπεργάζεσθαι, τὰς δὲ περὶ τὸ μανθάνειν ἐσπούδασέ τε καὶ κοσμήσας τὴν ψυχὴν οὐκ ἀλλοτρίῳ ἀλλὰ τῷ αὐτῆς κόσμῳ, σωφροσύνῃ τε καὶ <span class='stephanus'>115a</span> δικαιοσύνῃ καὶ ἀνδρείᾳ καὶ ἐλευθερίᾳ καὶ ἀληθείᾳ, οὕτω περιμένει τὴν εἰς Ἅιδου πορείαν <del>ὡς πορευσόμενος ὅταν ἡ εἱμαρμένη καλῇ</del> .
</div>
    
  
    
    <div class="sentence">
  <span class="ref">04</span>&nbsp;ὑμεῖς μὲν οὖν, ἔφη, ὦ Σιμμία τε καὶ Κέβης καὶ οἱ ἄλλοι, εἰς αὖθις ἔν τινι χρόνῳ ἕκαστοι πορεύσεσθε: ἐμὲ δὲ νῦν ἤδη καλεῖ, φαίη ἂν ἀνὴρ τραγικός, ἡ εἱμαρμένη, καὶ σχεδόν τί μοι ὥρα τραπέσθαι πρὸς τὸ λουτρόν: δοκεῖ γὰρ δὴ βέλτιον εἶναι λουσάμενον πιεῖν τὸ φάρμακον καὶ μὴ πράγματα ταῖς γυναιξὶ παρέχειν νεκρὸν λούειν.
</div>
    
  
</div>
  
    <div class="speech">
  <span class="ref">090</span>
  <h2 class="speaker">
    <span class='stephanus'>115b</span> ¶ ταῦτα δὴ εἰπόντος αὐτοῦ ὁ Κρίτων , εἶεν, ἔφη, ὦ Σώκρατες : τί δὲ τούτοις ἢ ἐμοὶ ἐπιστέλλεις ἢ περὶ τῶν παίδων ἢ περὶ ἄλλου του, ὅτι ἄν σοι ποιοῦντες ἡμεῖς ἐν χάριτι μάλιστα ποιοῖμεν;
  </h2>

  
    
  
    
    <div class="sentence">
  <span class="ref">01</span>&nbsp;¶ ἅπερ ἀεὶ λέγω, ἔφη, ὦ Κρίτων , οὐδὲν καινότερον: ὅτι ὑμῶν αὐτῶν ἐπιμελούμενοι ὑμεῖς καὶ ἐμοὶ καὶ τοῖς ἐμοῖς καὶ ὑμῖν αὐτοῖς ἐν χάριτι ποιήσετε ἅττ’ ἂν ποιῆτε, κἂν μὴ νῦν ὁμολογήσητε: ἐὰν δὲ ὑμῶν <del>μὲν</del> αὐτῶν ἀμελῆτε καὶ μὴ ᾽θέλητε ὥσπερ κατ’ ἴχνη κατὰ τὰ νῦν τε εἰρημένα καὶ τὰ ἐν τῷ ἔμπροσθεν χρόνῳ ζῆν, οὐδὲ ἐὰν πολλὰ ὁμολογήσητε <span class='stephanus'>115c</span> ἐν τῷ παρόντι καὶ σφόδρα, οὐδὲν πλέον ποιήσετε.
</div>
    
  
    
    <div class="sentence">
  <span class="ref">02</span>&nbsp;¶ ταῦτα μὲν τοίνυν προθυμησόμεθα, ἔφη, οὕτω ποιεῖν: θάπτωμεν δέ σε τίνα τρόπον;
</div>
    
  
    
    <div class="sentence">
  <span class="ref">03</span>&nbsp;¶ ὅπως ἄν, ἔφη, βούλησθε, ἐάνπερ γε λάβητέ με καὶ μὴ ἐκφύγω ὑμᾶς.
</div>
    
  
    
    <div class="sentence">
  <span class="ref">04</span>&nbsp;γελάσας δὲ ἅμα ἡσυχῇ καὶ πρὸς ἡμᾶς ἀποβλέψας εἶπεν: οὐ πείθω, ὦ ἄνδρες, Κρίτωνα , ὡς ἐγώ εἰμι οὗτος Σωκράτης , ὁ νυνὶ διαλεγόμενος καὶ διατάττων ἕκαστον τῶν λεγομένων, ἀλλ’ οἴεταί με ἐκεῖνον εἶναι <span class='stephanus'>115d</span> ὃν ὄψεται ὀλίγον ὕστερον νεκρόν, καὶ ἐρωτᾷ δὴ πῶς με θάπτῃ.
</div>
    
  
    
    <div class="sentence">
  <span class="ref">05</span>&nbsp;ὅτι δὲ ἐγὼ πάλαι πολὺν λόγον πεποίημαι, ὡς, ἐπειδὰν πίω τὸ φάρμακον, οὐκέτι ὑμῖν παραμενῶ, ἀλλ’ οἰχήσομαι ἀπιὼν εἰς μακάρων δή τινας εὐδαιμονίας, ταῦτά μοι δοκῶ αὐτῷ ἄλλως λέγειν, παραμυθούμενος ἅμα μὲν ὑμᾶς, ἅμα δ’ ἐμαυτόν.
</div>
    
  
    
    <div class="sentence">
  <span class="ref">06</span>&nbsp;ἐγγυήσασθε οὖν με πρὸς Κρίτωνα , ἔφη, τὴν ἐναντίαν ἐγγύην ἢ ἣν οὗτος πρὸς τοὺς δικαστὰς ἠγγυᾶτο.
</div>
    
  
    
    <div class="sentence">
  <span class="ref">07</span>&nbsp;οὗτος μὲν γὰρ ἦ μὴν παραμενεῖν: ὑμεῖς δὲ ἦ μὴν μὴ παραμενεῖν ἐγγυήσασθε ἐπειδὰν ἀποθάνω, ἀλλὰ οἰχήσεσθαι <span class='stephanus'>115e</span> ἀπιόντα, ἵνα Κρίτων ῥᾷον φέρῃ, καὶ μὴ ὁρῶν μου τὸ σῶμα ἢ καόμενον ἢ κατορυττόμενον ἀγανακτῇ ὑπὲρ ἐμοῦ ὡς δεινὰ πάσχοντος, μηδὲ λέγῃ ἐν τῇ ταφῇ ὡς ἢ προτίθεται Σωκράτη ἢ ἐκφέρει ἢ κατορύττει.
</div>
    
  
    
    <div class="sentence">
  <span class="ref">08</span>&nbsp;εὖ γὰρ ἴσθι, ἦ δ’ ὅς, ὦ ἄριστε Κρίτων , τὸ μὴ καλῶς λέγειν οὐ μόνον εἰς αὐτὸ τοῦτο πλημμελές, ἀλλὰ καὶ κακόν τι ἐμποιεῖ ταῖς ψυχαῖς.
</div>
    
  
    
    <div class="sentence">
  <span class="ref">09</span>&nbsp;ἀλλὰ θαρρεῖν τε χρὴ καὶ φάναι τοὐμὸν σῶμα θάπτειν, καὶ θάπτειν <span class='stephanus'>116a</span> οὕτως ὅπως ἄν σοι φίλον ᾖ καὶ μάλιστα ἡγῇ νόμιμον εἶναι.
</div>
    
  
    
    <div class="sentence">
  <span class="ref">10</span>&nbsp;¶ ταῦτ’ εἰπὼν ἐκεῖνος μὲν ἀνίστατο εἰς οἴκημά τι ὡς λουσόμενος, καὶ ὁ Κρίτων εἵπετο αὐτῷ, ἡμᾶς δ’ ἐκέλευε περιμένειν.
</div>
    
  
    
    <div class="sentence">
  <span class="ref">11</span>&nbsp;περιεμένομεν οὖν πρὸς ἡμᾶς αὐτοὺς διαλεγόμενοι περὶ τῶν εἰρημένων καὶ ἀνασκοποῦντες, τοτὲ δ’ αὖ περὶ τῆς συμφορᾶς διεξιόντες ὅση ἡμῖν γεγονυῖα εἴη, ἀτεχνῶς ἡγούμενοι ὥσπερ πατρὸς στερηθέντες διάξειν ὀρφανοὶ τὸν ἔπειτα βίον.
</div>
    
  
    
    <div class="sentence">
  <span class="ref">12</span>&nbsp;ἐπειδὴ <span class='stephanus'>116b</span> δὲ ἐλούσατο καὶ ἠνέχθη παρ’ αὐτὸν τὰ παιδία —
</div>
    
  
    
    <div class="sentence">
  <span class="ref">13</span>&nbsp;δύο γὰρ αὐτῷ ὑεῖς σμικροὶ ἦσαν, εἷς δὲ μέγας —
</div>
    
  
    
    <div class="sentence">
  <span class="ref">14</span>&nbsp;καὶ αἱ οἰκεῖαι γυναῖκες ἀφίκοντο ἐκεῖναι, ἐναντίον τοῦ Κρίτωνος διαλεχθείς τε καὶ ἐπιστείλας ἅττα ἐβούλετο, τὰς μὲν γυναῖκας καὶ τὰ παιδία ἀπιέναι ἐκέλευσεν, αὐτὸς δὲ ἧκε παρ’ ἡμᾶς.
</div>
    
  
    
    <div class="sentence">
  <span class="ref">15</span>&nbsp;καὶ ἦν ἤδη ἐγγὺς ἡλίου δυσμῶν: χρόνον γὰρ πολὺν διέτριψεν ἔνδον.
</div>
    
  
    
    <div class="sentence">
  <span class="ref">16</span>&nbsp;ἐλθὼν δ’ ἐκαθέζετο λελουμένος καὶ οὐ πολλὰ ἄττα μετὰ ταῦτα διελέχθη, καὶ ἧκεν ὁ τῶν ἕνδεκα ὑπηρέτης καὶ στὰς <span class='stephanus'>116c</span> παρ’ αὐτόν, ὦ Σώκρατες , ἔφη, οὐ καταγνώσομαί γε σοῦ ὅπερ ἄλλων καταγιγνώσκω, ὅτι μοι χαλεπαίνουσι καὶ καταρῶνται ἐπειδὰν αὐτοῖς παραγγείλω πίνειν τὸ φάρμακον ἀναγκαζόντων τῶν ἀρχόντων.
</div>
    
  
    
    <div class="sentence">
  <span class="ref">17</span>&nbsp;σὲ δὲ ἐγὼ καὶ ἄλλως ἔγνωκα ἐν τούτῳ τῷ χρόνῳ γενναιότατον καὶ πρᾳότατον καὶ ἄριστον ἄνδρα ὄντα τῶν πώποτε δεῦρο ἀφικομένων, καὶ δὴ καὶ νῦν εὖ οἶδ’ ὅτι οὐκ ἐμοὶ χαλεπαίνεις, γιγνώσκεις γὰρ τοὺς αἰτίους, ἀλλὰ ἐκείνοις.
</div>
    
  
    
    <div class="sentence">
  <span class="ref">18</span>&nbsp;νῦν οὖν, οἶσθα γὰρ ἃ ἦλθον <span class='stephanus'>116d</span> ἀγγέλλων, χαῖρέ τε καὶ πειρῶ ὡς ῥᾷστα φέρειν τὰ ἀναγκαῖα.
</div>
    
  
    
    <div class="sentence">
  <span class="ref">19</span>&nbsp;καὶ ἅμα δακρύσας μεταστρεφόμενος ἀπῄει.
</div>
    
  
    
    <div class="sentence">
  <span class="ref">20</span>&nbsp;¶ καὶ ὁ Σωκράτης ἀναβλέψας πρὸς αὐτόν, καὶ σύ, ἔφη, χαῖρε, καὶ ἡμεῖς ταῦτα ποιήσομεν.
</div>
    
  
    
    <div class="sentence">
  <span class="ref">21</span>&nbsp;καὶ ἅμα πρὸς ἡμᾶς, ὡς ἀστεῖος, ἔφη, ὁ ἄνθρωπος: καὶ παρὰ πάντα μοι τὸν χρόνον προσῄει καὶ διελέγετο ἐνίοτε καὶ ἦν ἀνδρῶν λῷστος, καὶ νῦν ὡς γενναίως με ἀποδακρύει.
</div>
    
  
    
    <div class="sentence">
  <span class="ref">22</span>&nbsp;ἀλλ’ ἄγε δή, ὦ Κρίτων , πειθώμεθα αὐτῷ, καὶ ἐνεγκάτω τις τὸ φάρμακον, εἰ τέτριπται: εἰ δὲ μή, τριψάτω ὁ ἄνθρωπος.
</div>
    
  
</div>
  
    <div class="speech">
  <span class="ref">091</span>
  <h2 class="speaker">
    <span class='stephanus'>116e</span> ¶ καὶ ὁ Κρίτων , ἀλλ᾽ οἶμαι, ἔφη, ἔγωγε, ὦ Σώκρατες , ἔτι ἥλιον εἶναι ἐπὶ τοῖς ὄρεσιν καὶ οὔπω δεδυκέναι.
  </h2>

  
    
  
    
    <div class="sentence">
  <span class="ref">01</span>&nbsp;καὶ ἅμα ἐγὼ οἶδα καὶ ἄλλους πάνυ ὀψὲ πίνοντας, ἐπειδὰν παραγγελθῇ αὐτοῖς, δειπνήσαντάς τε καὶ πιόντας εὖ μάλα, καὶ συγγενομένους γ’ ἐνίους ὧν ἂν τύχωσιν ἐπιθυμοῦντες.
</div>
    
  
    
    <div class="sentence">
  <span class="ref">02</span>&nbsp;ἀλλὰ μηδὲν ἐπείγου: ἔτι γὰρ ἐγχωρεῖ.
</div>
    
  
    
    <div class="sentence">
  <span class="ref">03</span>&nbsp;¶ καὶ ὁ Σωκράτης , εἰκότως γε, ἔφη, ὦ Κρίτων , ἐκεῖνοί τε ταῦτα ποιοῦσιν, οὓς σὺ λέγεις —
</div>
    
  
    
    <div class="sentence">
  <span class="ref">04</span>&nbsp;οἴονται γὰρ κερδαίνειν ταῦτα ποιήσαντες —
</div>
    
  
    
    <div class="sentence">
  <span class="ref">05</span>&nbsp;καὶ ἔγωγε ταῦτα εἰκότως οὐ ποιήσω: οὐδὲν γὰρ <span class='stephanus'>117a</span> οἶμαι κερδανεῖν ὀλίγον ὕστερον πιὼν ἄλλο γε ἢ γέλωτα ὀφλήσειν παρ᾽ ἐμαυτῷ, γλιχόμενος τοῦ ζῆν καὶ φειδόμενος οὐδενὸς ἔτι ἐνόντος.
</div>
    
  
    
    <div class="sentence">
  <span class="ref">06</span>&nbsp;ἀλλ’ ἴθι, ἔφη, πείθου καὶ μὴ ἄλλως ποίει.
</div>
    
  
    
    <div class="sentence">
  <span class="ref">07</span>&nbsp;¶ καὶ ὁ Κρίτων ἀκούσας ἔνευσε τῷ παιδὶ πλησίον ἑστῶτι.
</div>
    
  
    
    <div class="sentence">
  <span class="ref">08</span>&nbsp;καὶ ὁ παῖς ἐξελθὼν καὶ συχνὸν χρόνον διατρίψας ἧκεν ἄγων τὸν μέλλοντα δώσειν τὸ φάρμακον, ἐν κύλικι φέροντα τετριμμένον.
</div>
    
  
    
    <div class="sentence">
  <span class="ref">09</span>&nbsp;ἰδὼν δὲ ὁ Σωκράτης τὸν ἄνθρωπον, εἶεν, ἔφη, ὦ βέλτιστε, σὺ γὰρ τούτων ἐπιστήμων, τί χρὴ ποιεῖν;
</div>
    
  
    
    <div class="sentence">
  <span class="ref">10</span>&nbsp;¶ οὐδὲν ἄλλο, ἔφη, ἢ πιόντα περιιέναι, ἕως ἄν σου βάρος <span class='stephanus'>117b</span> ἐν τοῖς σκέλεσι γένηται, ἔπειτα κατακεῖσθαι: καὶ οὕτως αὐτὸ ποιήσει.
</div>
    
  
    
    <div class="sentence">
  <span class="ref">11</span>&nbsp;καὶ ἅμα ὤρεξε τὴν κύλικα τῷ Σωκράτει .
</div>
    
  
    
    <div class="sentence">
  <span class="ref">12</span>&nbsp;¶ καὶ ὃς λαβὼν καὶ μάλα ἵλεως, ὦ Ἐχέκρατες , οὐδὲν τρέσας οὐδὲ διαφθείρας οὔτε τοῦ χρώματος οὔτε τοῦ προσώπου, ἀλλ’ ὥσπερ εἰώθει ταυρηδὸν ὑποβλέψας πρὸς τὸν ἄνθρωπον, τί λέγεις, ἔφη, περὶ τοῦδε τοῦ πώματος πρὸς τὸ ἀποσπεῖσαί τινι;
</div>
    
  
    
    <div class="sentence">
  <span class="ref">13</span>&nbsp;ἔξεστιν ἢ οὔ;
</div>
    
  
    
    <div class="sentence">
  <span class="ref">14</span>&nbsp;¶ τοσοῦτον, ἔφη, ὦ Σώκρατες , τρίβομεν ὅσον οἰόμεθα μέτριον εἶναι πιεῖν.
</div>
    
  
</div>
  
    <div class="speech">
  <span class="ref">092</span>
  <h2 class="speaker">
    <span class='stephanus'>117c</span> ¶ μανθάνω, ἦ δ’ ὅς: ἀλλ’ εὔχεσθαί γέ που τοῖς θεοῖς ἔξεστί τε καὶ χρή, τὴν μετοίκησιν τὴν ἐνθένδε ἐκεῖσε εὐτυχῆ γενέσθαι: ἃ δὴ καὶ ἐγὼ εὔχομαί τε καὶ γένοιτο ταύτῃ.
  </h2>

  
    
  
    
    <div class="sentence">
  <span class="ref">01</span>&nbsp;καὶ ἅμ’ εἰπὼν ταῦτα ἐπισχόμενος καὶ μάλα εὐχερῶς καὶ εὐκόλως ἐξέπιεν.
</div>
    
  
    
    <div class="sentence">
  <span class="ref">02</span>&nbsp;καὶ ἡμῶν οἱ πολλοὶ τέως μὲν ἐπιεικῶς οἷοί τε ἦσαν κατέχειν τὸ μὴ δακρύειν, ὡς δὲ εἴδομεν πίνοντά τε καὶ πεπωκότα, οὐκέτι, ἀλλ’ ἐμοῦ γε βίᾳ καὶ αὐτοῦ ἀστακτὶ ἐχώρει τὰ δάκρυα, ὥστε ἐγκαλυψάμενος ἀπέκλαον ἐμαυτόν —
</div>
    
  
    
    <div class="sentence">
  <span class="ref">03</span>&nbsp;οὐ γὰρ δὴ ἐκεῖνόν γε, ἀλλὰ τὴν ἐμαυτοῦ τύχην, οἵου ἀνδρὸς <span class='stephanus'>117d</span> ἑταίρου ἐστερημένος εἴην.
</div>
    
  
    
    <div class="sentence">
  <span class="ref">04</span>&nbsp;ὁ δὲ Κρίτων ἔτι πρότερος ἐμοῦ, ἐπειδὴ οὐχ οἷός τ’ ἦν κατέχειν τὰ δάκρυα, ἐξανέστη.
</div>
    
  
    
    <div class="sentence">
  <span class="ref">05</span>&nbsp;Ἀπολλόδωρος δὲ καὶ ἐν τῷ ἔμπροσθεν χρόνῳ οὐδὲν ἐπαύετο δακρύων, καὶ δὴ καὶ τότε ἀναβρυχησάμενος κλάων καὶ ἀγανακτῶν οὐδένα ὅντινα οὐ κατέκλασε τῶν παρόντων πλήν γε αὐτοῦ Σωκράτους .
</div>
    
  
    
    <div class="sentence">
  <span class="ref">06</span>&nbsp;¶ ἐκεῖνος δέ, οἷα, ἔφη, ποιεῖτε, ὦ θαυμάσιοι.
</div>
    
  
    
    <div class="sentence">
  <span class="ref">07</span>&nbsp;ἐγὼ μέντοι οὐχ ἥκιστα τούτου ἕνεκα τὰς γυναῖκας ἀπέπεμψα, ἵνα μὴ <span class='stephanus'>117e</span> τοιαῦτα πλημμελοῖεν: καὶ γὰρ ἀκήκοα ὅτι ἐν εὐφημίᾳ χρὴ τελευτᾶν.
</div>
    
  
    
    <div class="sentence">
  <span class="ref">08</span>&nbsp;ἀλλ’ ἡσυχίαν τε ἄγετε καὶ καρτερεῖτε.
</div>
    
  
    
    <div class="sentence">
  <span class="ref">09</span>&nbsp;¶ καὶ ἡμεῖς ἀκούσαντες ᾐσχύνθημέν τε καὶ ἐπέσχομεν τοῦ δακρύειν.
</div>
    
  
    
    <div class="sentence">
  <span class="ref">10</span>&nbsp;ὁ δὲ περιελθών, ἐπειδή οἱ βαρύνεσθαι ἔφη τὰ σκέλη, κατεκλίνη ὕπτιος —
</div>
    
  
    
    <div class="sentence">
  <span class="ref">11</span>&nbsp;οὕτω γὰρ ἐκέλευεν ὁ ἄνθρωπος —
</div>
    
  
    
    <div class="sentence">
  <span class="ref">12</span>&nbsp;καὶ ἅμα ἐφαπτόμενος αὐτοῦ οὗτος ὁ δοὺς τὸ φάρμακον, διαλιπὼν χρόνον ἐπεσκόπει τοὺς πόδας καὶ τὰ σκέλη, κἄπειτα σφόδρα πιέσας αὐτοῦ τὸν πόδα ἤρετο εἰ αἰσθάνοιτο, <span class='stephanus'>118a</span> ὁ δ’ οὐκ ἔφη.
</div>
    
  
    
    <div class="sentence">
  <span class="ref">13</span>&nbsp;καὶ μετὰ τοῦτο αὖθις τὰς κνήμας: καὶ ἐπανιὼν οὕτως ἡμῖν ἐπεδείκνυτο ὅτι ψύχοιτό τε καὶ πήγνυτο.
</div>
    
  
    
    <div class="sentence">
  <span class="ref">14</span>&nbsp;καὶ αὐτὸς ἥπτετο καὶ εἶπεν ὅτι, ἐπειδὰν πρὸς τῇ καρδίᾳ γένηται αὐτῷ, τότε οἰχήσεται.
</div>
    
  
    
    <div class="sentence">
  <span class="ref">15</span>&nbsp;¶ ἤδη οὖν σχεδόν τι αὐτοῦ ἦν τὰ περὶ τὸ ἦτρον ψυχόμενα, καὶ ἐκκαλυψάμενος —
</div>
    
  
    
    <div class="sentence">
  <span class="ref">16</span>&nbsp;ἐνεκεκάλυπτο γάρ —
</div>
    
  
    
    <div class="sentence">
  <span class="ref">17</span>&nbsp;εἶπεν —
</div>
    
  
    
    <div class="sentence">
  <span class="ref">18</span>&nbsp;ὃ δὴ τελευταῖον ἐφθέγξατο —
</div>
    
  
    
    <div class="sentence">
  <span class="ref">19</span>&nbsp;<q>ὦ Κρίτων , ἔφη, τῷ Ἀσκληπιῷ ὀφείλομεν ἀλεκτρυόνα: ἀλλὰ ἀπόδοτε καὶ μὴ ἀμελήσητε.</q>
</div>
    
  
    
    <div class="sentence">
  <span class="ref">20</span>&nbsp;¶ ἀλλὰ ταῦτα, ἔφη, ἔσται, ὁ Κρίτων : ἀλλ᾽ ὅρα εἴ τι ἄλλο λέγεις.
</div>
    
  
    
    <div class="sentence">
  <span class="ref">21</span>&nbsp;¶ ταῦτα ἐρομένου αὐτοῦ οὐδὲν ἔτι ἀπεκρίνατο, ἀλλ’ ὀλίγον χρόνον διαλιπὼν ἐκινήθη τε καὶ ὁ ἄνθρωπος ἐξεκάλυψεν αὐτόν, καὶ ὃς τὰ ὄμματα ἔστησεν: ἰδὼν δὲ ὁ Κρίτων συνέλαβε τὸ στόμα καὶ τοὺς ὀφθαλμούς.
</div>
    
  
    
    <div class="sentence">
  <span class="ref">22</span>&nbsp;¶ ἥδε ἡ τελευτή, ὦ Ἐχέκρατες , τοῦ ἑταίρου ἡμῖν ἐγένετο, ἀνδρός, ὡς ἡμεῖς φαῖμεν ἄν, τῶν τότε ὧν ἐπειράθημεν ἀρίστου καὶ ἄλλως φρονιμωτάτου καὶ δικαιοτάτου.
</div>
    
  
</div>
  
</div>

    </div>
  </body>
</html>
